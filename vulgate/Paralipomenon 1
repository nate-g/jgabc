1	1	Adam, Seth, Enos,
1	2	Cáinan, Maláleel, Jared,
1	3	Henoch, Mathúsale, Lamech,
1	4	Noë, Sem, Cham, et Japheth.
1	5	Fílii Japheth: Gomer, et Magog, et Mádai, et Javan, Thubal, Mosoch, Thiras.
1	6	Porro fílii Gomer: Ascenez, et Riphath, et Thogórma.
1	7	Fílii autem Javan: Elísa et Tharsis, Cethim et Dódanim.
1	8	Fílii Cham: Chus, et Mésraim, et Phut, et Chánaan.
1	9	Fílii autem Chus: Saba, et Hevíla, Sábatha, et Regma, et Sabáthacha. Porro fílii Regma: Saba, et Dadan.
1	10	Chus autem génuit Nemrod: iste cœpit esse potens in terra.
1	11	Mésraim vero génuit Ludim, et Anamim, et Láabim, et Néphtuim,
1	12	Phétrusim quoque, et Cásluim: de quibus egréssi sunt Philísthiim, et Cáphtorim.
1	13	Chánaan vero génuit Sidónem primogénitum suum, Hethǽum quoque,
1	14	et Jebusǽum, et Amorrhǽum, et Gergesǽum,
1	15	Hevæúmque et Aracǽum, et Sinǽum.
1	16	Arádium quoque, et Samarǽum, et Hamathǽum.
1	17	Fílii Sem: Ælam, et Assur, et Arpháxad, et Lud, et Aram, et Hus, et Hul, et Gether, et Mosoch.
1	18	Arpháxad autem génuit Sale, qui et ipse génuit Heber.
1	19	Porro Heber nati sunt duo fílii: nomen uni Phaleg, quia in diébus ejus divísa est terra: et nomen fratris ejus Jectan.
1	20	Jectan autem génuit Elmódad, et Saleph, et Asármoth, et Jare,
1	21	Adóram quoque, et Huzal, et Decla,
1	22	Hebal étiam, et Abímaël, et Saba, necnon
1	23	et Ophir, et Hevíla, et Jobab: omnes isti fílii Jectan.
1	24	Sem, Arpháxad, Sale,
1	25	Heber, Phaleg, Ragau,
1	26	Serug, Nachor, Thare,
1	27	Abram: iste est Abraham.
1	28	Fílii autem Abraham, Isaac et Ismahel.
1	29	Et hæ generatiónes eórum. Primogénitus Ismahélis, Nábajoth, et Cedar, et Adbeel, et Mabsam,
1	30	et Masma, et Duma, Massa, Hadad, et Thema,
1	31	Jetur, Naphis, Cedma: hi sunt fílii Ismahélis.
1	32	Fílii autem Cetúræ concubínæ Abraham, quos génuit: Zamran, Jecsan, Madan, Mádian, Jesboc, et Sue. Porro fílii Jecsan: Saba, et Dadan. Fílii autem Dadan: Assurim, et Latússim, et Láomim.
1	33	Fílii autem Mádian: Epha, et Epher, et Henoch, et Abída, et Eldaa: omnes hi fílii Cetúræ.
1	34	Génuit autem Abraham Isaac: cujus fuérunt fílii Esau, et Israël.
1	35	Fílii Esau: Eliphaz, Ráhuel, Jehus, Ihelom, et Core.
1	36	Fílii Eliphaz: Theman, Omar, Sephi, Gathan, Cenez, Thamna, Amalec.
1	37	Fílii Ráhuel: Nahath, Zara, Samma, Meza.
1	38	Fílii Seir: Lotan, Sobal, Sébeon, Ana, Dison, Eser, Disan.
1	39	Fílii Lotan: Hori, Homam. Soror autem Lotan fuit Thamna.
1	40	Fílii Sobal: Alian, et Mánahath, et Ebal, Sephi et Onam. Fílii Sébeon: Aia et Ana. Fílii Ana: Dison.
1	41	Fílii Dison: Hamram, et Eseban, et Jethran, et Charan.
1	42	Fílii Eser: Bálaan, et Zavan, et Jacan. Fílii Disan: Hus et Aran.
1	43	Isti sunt reges, qui imperavérunt in terra Edom, ántequam esset rex super fílios Israël. Bale fílius Beor: et nomen civitátis ejus, Dénaba.
1	44	Mórtuus est autem Bale, et regnávit pro eo Jobab fílius Zare de Bosra.
1	45	Cumque et Jobab fuísset mórtuus, regnávit pro eo Husam de terra Themanórum.
1	46	Obiit quoque et Husam, et regnávit pro eo Adad fílius Badad, qui percússit Mádian in terra Moab: et nomen civitátis ejus Avith.
1	47	Cumque et Adad fuísset mórtuus, regnávit pro eo Semla de Másreca.
1	48	Sed et Semla mórtuus est, et regnávit pro eo Saul de Róhoboth, quæ juxta amnem sita est.
1	49	Mórtuo quoque Saul, regnávit pro eo Bálanan fílius Achobor.
1	50	Sed et hic mórtuus est, et regnávit pro eo Adad: cujus urbis nomen fuit Phau, et appelláta est uxor ejus Meétabel fília Matred fíliæ Mézaab.
1	51	Adad autem mórtuo, duces pro régibus in Edom esse cœpérunt: dux Thamna, dux Alva, dux Jetheth,
1	52	dux Oolíbama, dux Ela, dux Phinon,
1	53	dux Cenez, dux Theman, dux Mabsar,
1	54	dux Mágdiel, dux Hiram: hi duces Edom.
2	1	Fílii autem Israël: Ruben, Símeon, Levi, Juda, Issachar, et Zábulon,
2	2	Dan, Joseph, Bénjamin, Néphthali, Gad, et Aser.
2	3	Fílii Juda: Her, Onan, et Sela: hi tres nati sunt ei de fília Sue Chananítide. Fuit autem Her primogénitus Juda malus coram Dómino, et occídit eum.
2	4	Thamar autem nurus ejus péperit ei Phares et Zara: omnes ergo fílii Juda, quinque.
2	5	Fílii autem Phares: Hesron et Hamul.
2	6	Fílii quoque Zaræ: Zamri, et Ethan, et Eman, Chalchal quoque, et Dara, simul quinque.
2	7	Fílii Charmi: Achar, qui turbávit Israël, et peccávit in furto anathématis.
2	8	Fílii Ethan: Azarías.
2	9	Fílii autem Hesron qui nati sunt ei: Jerámeel, et Ram, et Cálubi.
2	10	Porro Ram génuit Amínadab. Amínadab autem génuit Nahásson, príncipem filiórum Juda.
2	11	Nahásson quoque génuit Salma, de quo ortus est Booz.
2	12	Booz vero génuit Obed, qui et ipse génuit Isai.
2	13	Isai autem génuit primogénitum Eliab, secúndum Abínadab, tértium Símmaa,
2	14	quartum Nathánaël, quintum Ráddai,
2	15	sextum Asom, séptimum David.
2	16	Quorum soróres fuérunt Sárvia et Abígail. Fílii Sárviæ: Abísai, Joab, et Asaël, tres.
2	17	Abígail autem génuit Amasa, cujus pater fuit Jether Ismahelítes.
2	18	Caleb vero fílius Hesron accépit uxórem nómine Azuba, de qua génuit Jérioth: fuerúntque fílii ejus Jaser, et Sobab, et Ardon.
2	19	Cumque mórtua fuísset Azuba, accépit uxórem Caleb Ephratha, quæ péperit ei Hur.
2	20	Porro Hur génuit Uri, et Uri génuit Bezéleel.
2	21	Post hæc ingréssus est Hesron ad fíliam Machir patris Gálaad, et accépit eam cum esset annórum sexagínta: quæ péperit ei Segub.
2	22	Sed et Segub génuit Jair, et possédit vigínti tres civitátes in terra Gálaad.
2	23	Cepítque Gessur et Aram óppida Jair, et Canath, et vículos ejus sexagínta civitátum: omnes isti fílii Machir patris Gálaad.
2	24	Cum autem mórtuus esset Hesron, ingréssus est Caleb ad Ephratha. Hábuit quoque Hesron uxórem Abía, quæ péperit ei Assur patrem Thécuæ.
2	25	Nati sunt autem fílii Jerámeel primogéniti Hesron, Ram primogénitus ejus, et Buna, et Aram, et Asom, et Achía.
2	26	Duxit quoque uxórem álteram Jerámeel, nómine Atara, quæ fuit mater Onam.
2	27	Sed et fílii Ram primogéniti Jerámeel fuérunt Moos, Jamin, et Achar.
2	28	Onam autem hábuit fílios Sémei et Jada. Fílii autem Sémei: Nadab et Abisur.
2	29	Nomen vero uxóris Abisur, Abíhail, quæ péperit ei Ahóbban et Molid.
2	30	Fílii autem Nadab fuérunt Saled et Apphaim. Mórtuus est autem Saled absque líberis.
2	31	Fílius vero Apphaim, Jesi: qui Jesi génuit Sesan. Porro Sesan génuit Ohólai.
2	32	Fílii autem Jada fratris Sémei: Jether, et Jónathan. Sed et Jether mórtuus est absque líberis.
2	33	Porro Jónathan génuit Phaleth, et Ziza. Isti fuérunt fílii Jerámeel.
2	34	Sesan autem non hábuit fílios, sed fílias: et servum Ægýptium nómine Jéraa.
2	35	Dedítque ei fíliam suam uxórem: quæ péperit ei Ethei.
2	36	Ethei autem génuit Nathan, et Nathan génuit Zabad.
2	37	Zabad quoque génuit Ophlal, et Ophlal génuit Obed.
2	38	Obed génuit Jehu, Jehu génuit Azaríam,
2	39	Azarías génuit Helles, et Helles génuit Elasa.
2	40	Elasa génuit Sisámoi, Sisámoi génuit Sellum,
2	41	Sellum génuit Icamíam, Icamía autem génuit Elísama.
2	42	Fílii autem Caleb fratris Jerámeel: Mesa primogénitus ejus: ipse est pater Ziph: et fílii Marésa patris Hebron.
2	43	Porro fílii Hebron, Core, et Táphua, et Recem, et Samma.
2	44	Samma autem génuit Raham, patrem Jércaam, et Recem génuit Sámmai.
2	45	Fílius Sámmai, Maon: et Maon pater Bethsur.
2	46	Epha autem concubína Caleb péperit Haran, et Mosa, et Gezez. Porro Haran génuit Gezez.
2	47	Fílii autem Jaháddai, Regom, et Jóathan, et Gesan, et Phalet, et Epha, et Saaph.
2	48	Concubína Caleb Máacha, péperit Saber, et Thárana.
2	49	Génuit autem Saaph pater Madména Sue, patrem Machbéna et patrem Gábaa. Fília vero Caleb fuit Achsa.
2	50	Hi erant fílii Caleb, fílii Hur primogéniti Ephratha, Sobal pater Cariathíarim.
2	51	Salma pater Béthlehem, Hariph pater Béthgader.
2	52	Fuérunt autem fílii Sobal patris Cariathíarim, qui vidébat dimídium requietiónum.
2	53	Et de cognatióne Cariathíarim, Jethréi, et Aphuthéi, et Semathéi, et Maseréi. Ex his egréssi sunt Saraítæ, et Esthaolítæ.
2	54	Fílii Salma, Béthlehem, et Netóphathi, corónæ domus Joab, et dimídium requietiónis Sárai:
2	55	cognatiónes quoque scribárum habitántium in Jabes, canéntes atque resonántes, et in tabernáculis commorántes. Hi sunt Cinǽi, qui venérunt de Calóre patris domus Rechab.
3	1	David vero hos hábuit fílios, qui ei nati sunt in Hebron: primogénitum Amnon ex Achínoam Jezrahelítide, secúndum Dániel de Abígail Carmelítide,
3	2	tértium Absalom fílium Máacha fíliæ Thólmai regis Gessur, quartum Adoníam fílium Aggith,
3	3	quintum Saphathíam ex Abital, sextum Jéthraham de Egla uxóre sua.
3	4	Sex ergo nati sunt ei in Hebron, ubi regnávit septem annis et sex ménsibus. Trigínta autem et tribus annis regnávit in Jerúsalem.
3	5	Porro in Jerúsalem nati sunt ei fílii, Símmaa, et Sobab, et Nathan, et Sálomon, quátuor de Bethsabée fília Ammiel:
3	6	Jébaar quoque et Elísama,
3	7	et Elíphaleth, et Noge, et Nepheg, et Jáphia,
3	8	necnon Elísama, et Elíada, et Elípheleth, novem:
3	9	omnes hi, fílii David, absque fíliis concubinárum: habuerúntque sorórem Thamar.
3	10	Fílius autem Salomónis, Róboam: cujus Abía fílius génuit Asa. De hoc quoque natus est Jósaphat,
3	11	pater Joram: qui Joram génuit Ochozíam, ex quo ortus est Joas:
3	12	et hujus Amasías fílius génuit Azaríam. Porro Azaríæ fílius Jóatham
3	13	procreávit Achaz patrem Ezéchiæ, de quo natus est Manásses.
3	14	Sed et Manásses génuit Amon patrem Josíæ.
3	15	Fílii autem Josíæ fuérunt: primogénitus Jóhanan, secúndus Jóakim, tértius Sedecías, quartus Sellum.
3	16	De Jóakim natus est Jechonías, et Sedecías.
3	17	Fílii Jechoníæ fuérunt: Asir, Saláthiel,
3	18	Melchíram, Phadaía, Sénneser, et Jecemía, Sama, et Nadabía.
3	19	De Phadaía orti sunt Zoróbabel et Sémei. Zoróbabel génuit Mosóllam, Hananíam, et Sálomith sorórem eórum:
3	20	Hásaban quoque, et Ohol, et Barachían, et Hasadían, Josábhesed, quinque.
3	21	Fílius autem Hananíæ, Phaltías pater Jeseíæ, cujus fílius Raphaía: hujus quoque fílius, Arnan, de quo natus est Obdía, cujus fílius fuit Sechenías.
3	22	Fílius Secheníæ, Semeía: cujus fílii Hattus, et Jégaal, et Baría, et Naaría, et Saphat, sex número.
3	23	Fílius Naaríæ, Elioénai, et Ezechías, et Ezricam, tres.
3	24	Fílii Elioénai, Oduía, et Elíasub, et Pheleía, et Accub, et Jóhanan, et Dalaía, et Anani, septem.
4	1	Fílii Juda: Phares, Hesron, et Charmi, et Hur, et Sobal.
4	2	Ráia vero fílius Sobal génuit Jahath, de quo nati sunt Ahúmai, et Laad: hæ cognatiónes Saráthi.
4	3	Ista quoque stirps Etam: Jézrahel, et Jesema, et Jédebos. Nomen quoque soróris eórum, Asalélphuni.
4	4	Phánuel autem pater Gedor, et Ezer pater Hosa: isti sunt fílii Hur primogéniti Ephratha patris Béthlehem.
4	5	Assur vero patri Thécuæ erant duæ uxóres, Hálaa et Náara.
4	6	Péperit autem ei Náara, Oózam, et Hepher, et Thémani, et Ahásthari: isti sunt fílii Náara.
4	7	Porro fílii Hálaa, Sereth, Isaar et Ethnan.
4	8	Cos autem génuit Anob, et Sóboba, et cognatiónem Ahárehel fílii Arum.
4	9	Fuit autem Jabes ínclytus præ frátribus suis, et mater ejus vocávit nomen illíus Jabes, dicens: Quia péperi eum in dolóre.
4	10	Invocávit vero Jabes Deum Israël, dicens: Si benedícens benedíxeris mihi, et dilatáveris términos meos, et fúerit manus tua mecum, et féceris me a malítia non ópprimi. Et prǽstitit Deus quæ precátus est.
4	11	Caleb autem frater Sua génuit Mahir, qui fuit pater Esthon.
4	12	Porro Esthon génuit Béthrapha, et Phesse, et Tehínna patrem urbis Naas: hi sunt viri Recha.
4	13	Fílii autem Cenez, Othóniel, et Saraía. Porro fílii Othóniel, Hathath, et Maónathi.
4	14	Maónathi génuit Ophra, Saraía autem génuit Joab patrem Vallis artíficum: ibi quippe artífices erant.
4	15	Fílii vero Caleb fílii Jéphone, Hir, et Ela, et Naham. Fílii quoque Ela: Cenez.
4	16	Fílii quoque Jaléleel: Ziph, et Zipha, Thíria, et Asraël.
4	17	Et fílii Ezra, Jether, et Mered, et Epher, et Jalon, genuítque Maríam, et Sámmai, et Jesba patrem Esthamo.
4	18	Uxor quoque ejus Judaía, péperit Jared patrem Gedor, et Heber patrem Socho, et Icúthiel patrem Zánoë: hi autem fílii Bethíæ fíliæ Pharaónis, quam accépit Mered.
4	19	Et fílii uxóris Odaíæ soróris Naham patris Céila, Garmi, et Esthamo, qui fuit de Macháthi.
4	20	Fílii quoque Simon, Amnon, et Rinna fílius Hanan, et Thilon. Et fílii Jesi, Zoheth, et Bénzoheth.
4	21	Fílii Sela, fílii Juda: Her pater Lecha, et Láada pater Marésa, et cognatiónes domus operántium byssum in Domo juraménti.
4	22	Et qui stare fecit solem, viríque Mendácii, et Secúrus, et Incéndens, qui príncipes fuérunt in Moab, et qui revérsi sunt in Lahem: hæc autem verba vétera.
4	23	Hi sunt fíguli habitántes in plantatiónibus et in sépibus, apud regem in opéribus ejus: commoratíque sunt ibi.
4	24	Fílii Símeon: Námuel et Jamin, Jarib, Zara, Saul.
4	25	Sellum fílius ejus, Mapsam fílius ejus, Masma fílius ejus.
4	26	Fílii Masma: Hámuel fílius ejus, Zachur fílius ejus, Sémei fílius ejus.
4	27	Fílii Sémei sédecim, et fíliæ sex: fratres autem ejus non habuérunt fílios multos, et univérsa cognátio non pótuit adæquáre summam filiórum Juda.
4	28	Habitavérunt autem in Bersabée, et Mólada, et Hasársuhal,
4	29	et in Bala, et in Asom, et in Tholad,
4	30	et in Báthuel, et in Horma, et in Síceleg,
4	31	et in Bethmárchaboth, et in Hasársusim, et in Bethbérai, et in Sáarim: hæ civitátes eórum usque ad regem David.
4	32	Villæ quoque eórum: Etam, et Aen, Remmon, et Thochen, et Asan, civitátes quinque.
4	33	Et univérsi vículi eórum per circúitum civitátum istárum usque ad Baal: hæc est habitátio eórum, et sédium distribútio.
4	34	Mosóbab quoque et Jemlech, et Josa fílius Amasíæ,
4	35	et Joël, et Jehu fílius Josabíæ fílii Saraíæ fílii Asiel,
4	36	et Elioénai, et Jácoba, et Isuhaía, et Asaía, et Adjel, et Ismiel, et Banaía,
4	37	Ziza quoque fílius Séphei fílii Allon fílii Idaía fílii Semri fílii Samaía.
4	38	Isti sunt nomináti príncipes in cognatiónibus suis, et in domo affinitátum suárum multiplicáti sunt veheménter.
4	39	Et profécti sunt ut ingrederéntur in Gador usque ad oriéntem vallis, et ut quǽrerent páscua grégibus suis.
4	40	Invenerúntque páscuas úberes, et valde bonas, et terram latíssimam et quiétam et fértilem, in qua ante habitáverant de stirpe Cham.
4	41	Hi ergo venérunt, quos supra descrípsimus nominátim, in diébus Ezechíæ regis Juda: et percussérunt tabernácula eórum, et habitatóres qui invénti fúerant ibi, et delevérunt eos usque in præséntem diem: habitaverúntque pro eis, quóniam ubérrimas páscuas ibídem reperérunt.
4	42	De fíliis quoque Símeon abiérunt in montem Seir viri quingénti, habéntes príncipes Phalthíam et Naaríam et Raphaíam et Oziel fílios Jesi:
4	43	et percussérunt relíquias, quæ evádere potúerant, Amalecitárum, et habitavérunt ibi pro eis usque ad diem hanc.
5	1	Fílii quoque Ruben primogéniti Israël. (Ipse quippe fuit primogénitus ejus: sed cum violásset thorum patris sui, data sunt primogénita ejus fíliis Joseph fílii Israël, et non est ille reputátus in primogénitum.
5	2	Porro Judas, qui erat fortíssimus inter fratres suos, de stirpe ejus príncipes germináti sunt: primogénita autem reputáta sunt Joseph.)
5	3	Fílii ergo Ruben primogéniti Israël: Enoch, et Phallu, Esron, et Charmi.
5	4	Fílii Joël: Sámia fílius ejus, Gog fílius ejus, Sémei fílius ejus,
5	5	Micha fílius ejus, Reía fílius ejus, Baal fílius ejus,
5	6	Beéra fílius ejus, quem captívum duxit Thelgathphálnasar rex Assyriórum, et fuit princeps in tribu Ruben.
5	7	Fratres autem ejus, et univérsa cognátio ejus, quando numerabántur per famílias suas, habuérunt príncipes Jéhiel, et Zacharíam.
5	8	Porro Bala fílius Azaz fílii Samma fílii Joël, ipse habitávit in Aroër usque ad Nebo, et Beélmeon.
5	9	Contra orientálem quoque plagam habitávit usque ad intróitum erémi, et flumen Euphráten. Multum quippe jumentórum númerum possidébant in terra Gálaad.
5	10	In diébus autem Saul prœliáti sunt contra Agaréos, et interfecérunt illos, habitaverúntque pro eis in tabernáculis eórum, in omni plaga quæ réspicit ad oriéntem Gálaad.
5	11	Fílii vero Gad e regióne eórum habitavérunt in terra Basan usque Selcha:
5	12	Joël in cápite, et Saphan secúndus: Jánai autem et Saphat in Basan.
5	13	Fratres vero eórum secúndum domos cognatiónum suárum, Míchaël, et Mosóllam, et Sebe, et Jórai, et Jachan, et Zie, et Heber, septem.
5	14	Hi fílii Abíhail, fílii Huri, fílii Jara, fílii Gálaad, fílii Míchaël, fílii Jésesi, fílii Jeddo, fílii Buz.
5	15	Fratres quoque fílii Abdiel, fílii Guni, princeps domus in famíliis suis.
5	16	Et habitavérunt in Gálaad, et in Basan, et in vículis ejus, et in cunctis suburbánis Saron, usque ad términos.
5	17	Omnes hi numeráti sunt in diébus Jóathan regis Juda, et in diébus Jeróboam regis Israël.
5	18	Fílii Ruben, et Gad, et dimídiæ tribus Manásse, viri bellatóres, scuta portántes et gládios, et tendéntes arcum, eruditíque ad prœ́lia, quadragínta quátuor míllia et septingénti sexagínta, procedéntes ad pugnam.
5	19	Dimicavérunt contra Agaréos: Iturǽi vero, et Naphis, et Nodab
5	20	præbuérunt eis auxílium. Traditíque sunt in manus eórum Agaréi, et univérsi qui fúerant cum eis, quia Deum invocavérunt cum prœliaréntur: et exaudívit eos, eo quod credidíssent in eum.
5	21	Ceperúntque ómnia quæ posséderant, camelórum quinquagínta míllia, et óvium ducénta quinquagínta míllia, et ásinos duo míllia, et ánimas hóminum centum míllia.
5	22	Vulneráti autem multi corruérunt: fuit enim bellum Dómini. Habitaverúntque pro eis usque ad transmigratiónem.
5	23	Fílii quoque dimídiæ tribus Manásse possedérunt terram a fínibus Basan usque Baal, Hermon, et Sanir, et montem Hermon: ingens quippe númerus erat.
5	24	Et hi fuérunt príncipes domus cognatiónis eórum: Epher, et Jesi, et Eliel, et Ezriel, et Jeremía, et Odoía, et Jédiel, viri fortíssimi et poténtes, et nomináti duces in famíliis suis.
5	25	Reliquérunt autem Deum patrum suórum, et fornicáti sunt post deos populórum terræ, quos ábstulit Deus coram eis.
5	26	Et suscitávit Deus Israël spíritum Phul regis Assyriórum, et spíritum Thelgathphálnasar regis Assur: et tránstulit Ruben, et Gad, et dimídiam tribum Manásse, et addúxit eos in Láhela, et in Habor, et Ara, et flúvium Gozan, usque ad diem hanc.
6	1	Fílii Levi: Gerson, Caath, et Merári.
6	2	Fílii Caath: Amram, Isaar, Hebron, et Oziel.
6	3	Fílii Amram: Aaron, Móyses, et María. Fílii Aaron: Nadab et Abiu, Eleázar, et Ithamar.
6	4	Eleázar génuit Phínees, et Phínees génuit Abísue.
6	5	Abísue vero génuit Bocci, et Bocci génuit Ozi.
6	6	Ozi génuit Zaraíam, et Zaraías génuit Mérajoth.
6	7	Porro Mérajoth génuit Amaríam, et Amarías génuit Achitob.
6	8	Achitob génuit Sadoc, et Sadoc génuit Achímaas,
6	9	Achímaas génuit Azaríam, Azarías génuit Jóhanan,
6	10	Jóhanan génuit Azaríam: ipse est qui sacerdótio functus est in domo quam ædificávit Sálomon in Jerúsalem.
6	11	Génuit autem Azarías Amaríam, et Amarías génuit Achitob,
6	12	Achitob génuit Sadoc, et Sadoc génuit Sellum,
6	13	Sellum génuit Helcíam, et Helcías génuit Azaríam,
6	14	Azarías génuit Saraíam, et Saraías génuit Jósedec.
6	15	Porro Jósedec egréssus est, quando tránstulit Dóminus Judam et Jerúsalem per manus Nabuchodónosor.
6	16	Fílii ergo Levi: Gerson, Caath, et Merári.
6	17	Et hæc nómina filiórum Gerson: Lobni, et Sémei.
6	18	Fílii Caath: Amram, et Isaar, et Hebron, et Oziel.
6	19	Fílii Merári: Móholi et Musi. Hæ autem cognatiónes Levi secúndum famílias eórum.
6	20	Gersom: Lobni fílius ejus, Jahath fílius ejus, Zamma fílius ejus,
6	21	Joah fílius ejus, Addo fílius ejus, Zara fílius ejus, Jéthrai fílius ejus.
6	22	Fílii Caath: Amínadab fílius ejus, Core fílius ejus, Asir fílius ejus,
6	23	Elcana fílius ejus, Abíasaph fílius ejus, Asir fílius ejus,
6	24	Thahath fílius ejus, Uriel fílius ejus, Ozías fílius ejus, Saul fílius ejus.
6	25	Fílii Elcana, Amásai et Achimoth
6	26	et Elcana. Fílii Elcana: Sóphai fílius ejus, Nahath fílius ejus,
6	27	Eliab fílius ejus, Jéroham fílius ejus, Elcana fílius ejus.
6	28	Fílii Sámuel: primogénitus Vásseni, et Abía.
6	29	Fílii autem Merári, Móholi: Lobni fílius ejus, Sémei fílius ejus, Oza fílius ejus,
6	30	Sámmaa fílius ejus, Haggía fílius ejus, Asaía fílius ejus.
6	31	Isti sunt, quos constítuit David super cantóres domus Dómini, ex quo collocáta est arca:
6	32	et ministrábant coram tabernáculo testimónii, canéntes donec ædificáret Sálomon domum Dómini in Jerúsalem: stabant autem juxta órdinem suum in ministério.
6	33	Hi vero sunt, qui assistébant cum fíliis suis, de fíliis Caath, Heman cantor fílius Johel, fílii Sámuel,
6	34	fílii Elcana, fílii Jéroham, fílii Eliel, fílii Thohu,
6	35	fílii Suph, fílii Elcana, fílii Mahath, fílii Amásai,
6	36	fílii Elcana, fílii Johel, fílii Azaríæ, fílii Sophoníæ,
6	37	fílii Thahath, fílii Asir, fílii Abíasaph, fílii Core,
6	38	fílii Isaar, fílii Caath, fílii Levi, fílii Israël.
6	39	Et frater ejus Asaph, qui stabat a dextris ejus, Asaph fílius Barachíæ, fílii Sámaa,
6	40	fílii Míchaël, fílii Basaíæ, fílii Melchíæ,
6	41	fílii Athánai, fílii Zara, fílii Adaía,
6	42	fílii Ethan, fílii Zamma, fílii Sémei,
6	43	fílii Jeth, fílii Gersom, fílii Levi.
6	44	Fílii autem Merári fratres eórum, ad sinístram, Ethan fílius Cusi, fílii Abdi, fílii Maloch,
6	45	fílii Hasabíæ, fílii Amasíæ, fílii Helcíæ,
6	46	fílii Amásai, fílii Boni, fílii Somer,
6	47	fílii Móholi, fílii Musi, fílii Merári, fílii Levi.
6	48	Fratres quoque eórum Levítæ, qui ordináti sunt in cunctum ministérium tabernáculi domus Dómini.
6	49	Aaron vero et fílii ejus adolébant incénsum super altáre holocáusti, et super altáre thymiámatis, in omne opus Sancti sanctórum: et ut precaréntur pro Israël juxta ómnia quæ præcéperat Móyses servus Dei.
6	50	Hi sunt autem fílii Aaron: Eleázar fílius ejus, Phínees fílius ejus, Abísue fílius ejus,
6	51	Bocci fílius ejus, Ozi fílius ejus, Zarahía fílius ejus,
6	52	Mérajoth fílius ejus, Amarías fílius ejus, Achitob fílius ejus,
6	53	Sadoc fílius ejus, Achímaas fílius ejus.
6	54	Et hæc habitácula eórum per vicos atque confínia, filiórum scílicet Aaron, juxta cognatiónes Caathitárum: ipsis enim sorte contígerant.
6	55	Dedérunt ígitur eis Hebron in terra Juda, et suburbána ejus per circúitum:
6	56	agros autem civitátis, et villas, Caleb fílio Jéphone.
6	57	Porro fíliis Aaron dedérunt civitátes ad confugiéndum, Hebron, et Lobna, et suburbána ejus,
6	58	Jether quoque, et Esthemo cum suburbánis suis, sed et Helon, et Dabir cum suburbánis suis,
6	59	Asan quoque, et Béthsemes, et suburbána eárum.
6	60	De tribu autem Bénjamin, Gabée et suburbána ejus, et Almath cum suburbánis suis, Anathoth quoque cum suburbánis suis: omnes civitátes, trédecim, per cognatiónes suas.
6	61	Fíliis autem Caath resíduis de cognatióne sua dedérunt ex dimídia tribu Manásse in possessiónem urbes decem.
6	62	Porro fíliis Gersom per cognatiónes suas de tribu Issachar, et de tribu Aser, et de tribu Néphthali, et de tribu Manásse in Basan, urbes trédecim.
6	63	Fíliis autem Merári per cognatiónes suas de tribu Ruben, et de tribu Gad, et de tribu Zábulon, dedérunt sorte civitátes duódecim.
6	64	Dedérunt quoque fílii Israël Levítis civitátes, et suburbána eárum:
6	65	dederúntque per sortem, ex tribu filiórum Juda, et ex tribu filiórum Símeon, et ex tribu filiórum Bénjamin urbes has, quas vocavérunt nomínibus suis,
6	66	et his, qui erant de cognatióne filiórum Caath, fuerúntque civitátes in términis eórum de tribu Ephraim.
6	67	Dedérunt ergo eis urbes ad confugiéndum, Sichem cum suburbánis suis in monte Ephraim, et Gazer cum suburbánis suis,
6	68	Jécmaam quoque cum suburbánis suis, et Béthoron simíliter,
6	69	necnon et Helon cum suburbánis suis, et Gethrémmon in eúmdem modum.
6	70	Porro ex dimídia tribu Manásse, Aner et suburbána ejus, Bálaam et suburbána ejus: his vidélicet, qui de cognatióne filiórum Caath réliqui erant.
6	71	Fíliis autem Gersom de cognatióne dimídiæ tribus Manásse, Gaulon in Basan, et suburbána ejus, et Astaroth cum suburbánis suis.
6	72	De tribu Issachar, Cedes et suburbána ejus, et Dábereth cum suburbánis suis,
6	73	Ramoth quoque et suburbána ejus, et Anem cum suburbánis suis.
6	74	De tribu vero Aser: Masal cum suburbánis suis, et Abdon simíliter,
6	75	Hucac quoque et suburbána ejus, et Rohob cum suburbánis suis.
6	76	Porro de tribu Néphthali, Cedes in Galilǽa et suburbána ejus, Hamon cum suburbánis suis, et Cariáthaim et suburbána ejus.
6	77	Fíliis autem Merári resíduis: de tribu Zábulon, Rémmono et suburbána ejus, et Thabor cum suburbánis suis:
6	78	trans Jordánem quoque ex advérso Jéricho contra oriéntem Jordánis, de tribu Ruben, Bosor in solitúdine cum suburbánis suis, et Jassa cum suburbánis suis,
6	79	Cádemoth quoque et suburbána ejus, et Méphaat cum suburbánis suis.
6	80	Necnon et de tribu Gad, Ramoth in Gálaad et suburbána ejus, et Mánaim cum suburbánis suis,
6	81	sed et Hésebon cum suburbánis suis, et Jezer cum suburbánis suis.
7	1	Porro fílii Issachar: Thola, et Phua, Jasub, et Símeron, quátuor.
7	2	Fílii Thola: Ozi, et Raphaía, et Jériel, et Jémai, et Jebsem, et Sámuel, príncipes per domos cognatiónum suárum. De stirpe Thola viri fortíssimi numeráti sunt in diébus David, vigínti duo míllia sexcénti.
7	3	Fílii Ozi: Izrahía, de quo nati sunt Míchaël, et Obadía, et Joël, et Jesía, quinque omnes príncipes.
7	4	Cumque eis per famílias et pópulos suos, accíncti ad prœ́lium, viri fortíssimi, trigínta sex míllia: multas enim habuérunt uxóres, et fílios.
7	5	Fratres quoque eórum per omnem cognatiónem Issachar robustíssimi ad pugnándum, octogínta septem míllia numeráti sunt.
7	6	Fílii Bénjamin: Bela, et Bechor, et Jádihel, tres.
7	7	Fílii Bela: Esbon, et Ozi, et Oziel, et Jérimoth, et Urai, quinque príncipes familiárum, et ad pugnándum robustíssimi: númerus autem eórum, vigínti duo míllia et trigínta quátuor.
7	8	Porro fílii Bechor: Zamíra, et Joas, et Eliézer, et Elioénai, et Amri, et Jérimoth, et Abía, et Anathoth, et Almath: omnes hi fílii Bechor.
7	9	Numeráti sunt autem per famílias suas príncipes cognatiónum suárum ad bella fortíssimi, vigínti míllia et ducénti.
7	10	Porro fílii Jádihel: Balan. Fílii autem Balan: Jehus, et Bénjamin, et Aod, et Chánana, et Zethan, et Tharsis, et Ahísahar:
7	11	omnes hi fílii Jádihel, príncipes cognatiónum suárum viri fortíssimi, decem et septem míllia et ducénti ad prœ́lium procedéntes.
7	12	Sepham quoque et Hapham fílii Hir: et Hasim fílii Aher.
7	13	Fílii autem Néphthali: Jáziel, et Guni, et Jeser, et Sellum, fílii Bala.
7	14	Porro fílius Manásse, Esriel: concubináque ejus Syra péperit Machir patrem Gálaad.
7	15	Machir autem accépit uxóres fíliis suis Happhim, et Saphan: et hábuit sorórem nómine Máacha: nomen autem secúndi, Sálphaad, natǽque sunt Sálphaad fíliæ.
7	16	Et péperit Máacha uxor Machir fílium, vocavítque nomen ejus Phares: porro nomen fratris ejus, Sares: et fílii ejus, Ulam, et Recen.
7	17	Fílius autem Ulam, Badan: hi sunt fílii Gálaad, fílii Machir, fílii Manásse.
7	18	Soror autem ejus Regína péperit Virum decórum, et Abiézer, et Móhola.
7	19	Erant autem fílii Semída, Ahin, et Sechem, et Leci, et Aníam.
7	20	Fílii autem Ephraim: Súthala, Bared fílius ejus, Thahath fílius ejus, Elada fílius ejus, Thahath fílius ejus, hujus fílius Zabad,
7	21	et hujus fílius Súthula, et hujus fílius Ezer et Elad: occidérunt autem eos viri Geth indígenæ, quia descénderant ut inváderent possessiónes eórum.
7	22	Luxit ígitur Ephraim pater eórum multis diébus, et venérunt fratres ejus ut consolaréntur eum.
7	23	Ingressúsque est ad uxórem suam: quæ concépit, et péperit fílium, et vocávit nomen ejus Béria, eo quod in malis domus ejus ortus esset:
7	24	fília autem ejus fuit Sara, quæ ædificávit Béthoron inferiórem et superiórem, et Ozénsara.
7	25	Porro fílius ejus Rapha, et Reseph, et Thale, de quo natus est Thaan,
7	26	qui génuit Láadan: hujus quoque fílius Ammiud, qui génuit Elísama,
7	27	de quo ortus est Nun, qui hábuit fílium Jósue.
7	28	Posséssio autem eórum et habitátio, Bethel cum filiábus suis, et contra oriéntem Noran, ad occidentálem plagam Gazer et fíliæ ejus, Sichem quoque cum filiábus suis, usque ad Aza cum filiábus ejus.
7	29	Juxta fílios quoque Manásse, Bethsan et fílias ejus, Thanach et fílias ejus, Magéddo et fílias ejus, Dor et fílias ejus: in his habitavérunt fílii Joseph, fílii Israël.
7	30	Fílii Aser: Jemna, et Jésua, et Jéssui, et Baría, et Sara soror eórum.
7	31	Fílii autem Baría: Heber, et Mélchiel: ipse est pater Bársaith.
7	32	Heber autem génuit Jephlat, et Somer, et Hotham, et Súaa sorórem eórum.
7	33	Fílii Jephlat: Phosech, et Chámaal, et Asoth: hi fílii Jephlat.
7	34	Porro fílii Somer: Ahi, et Róaga, et Haba, et Aram.
7	35	Fílii autem Helem fratris ejus: Supha, et Jemna, et Selles, et Amal.
7	36	Fílii Supha: Sue, Hárnapher, et Sual, et Beri, et Jamra,
7	37	Bosor, et Hod, et Samma, et Sálusa, et Jethran, et Bera.
7	38	Fílii Jether: Jéphone, et Phaspha, et Ara.
7	39	Fílii autem Olla: Arée, et Hániel, et Résia.
7	40	Omnes hi fílii Aser, príncipes cognatiónum, elécti atque fortíssimi duces ducum: númerus autem eórum ætátis, quæ apta esset ad bellum, vigínti sex míllia.
8	1	Bénjamin autem génuit Bale primogénitum suum, Asbel secúndum, Ahara tértium,
8	2	Nóhaa quartum, et Rapha quintum.
8	3	Fuerúntque fílii Bale: Addar, et Gera, et Abiud,
8	4	Abísue quoque et Náaman, et Ahoë,
8	5	sed et Gera, et Séphuphan, et Huram.
8	6	Hi sunt fílii Ahod, príncipes cognatiónum habitántium in Gábaa, qui transláti sunt in Mánahath.
8	7	Náaman autem, et Achía, et Gera, ipse tránstulit eos, et génuit Osa, et Ahiud.
8	8	Porro Saháraim génuit in regióne Moab, postquam dimísit Husim et Bara uxóres suas.
8	9	Génuit autem de Hodes uxóre sua Jobab, et Sebía, et Mosa, et Molchom,
8	10	Jehus quoque, et Sechía, et Marma: hi sunt fílii ejus, príncipes in famíliis suis.
8	11	Méhusim vero génuit Abitob et Elphaal.
8	12	Porro fílii Elphaal: Heber, et Mísaam, et Samad: hic ædificávit Ono, et Lod, et fílias ejus.
8	13	Baría autem et Sama príncipes cognatiónum habitántium in Aialon: hi fugavérunt habitatóres Geth.
8	14	Et Ahio, et Sesac, et Jérimoth,
8	15	et Zabadía, et Arod, et Heder,
8	16	Míchaël quoque, et Jespha, et Joha fílii Baría.
8	17	Et Zabadía, et Mosóllam, et Hézeci, et Heber,
8	18	et Jesámari, et Jézlia, et Jobab fílii Elphaal,
8	19	et Jacim, et Zechri, et Zabdi,
8	20	et Elioénai, et Sélethai, et Eliel,
8	21	et Adaía, et Baraía, et Sámarath, fílii Sémei.
8	22	Et Jespham, et Heber, et Eliel,
8	23	et Abdon, et Zechri, et Hanan,
8	24	et Hananía, et Ælam, et Anathothía,
8	25	et Jephdaía, et Phánuel, fílii Sesac.
8	26	Et Sámsari, et Sohoría, et Otholía,
8	27	et Jersía, et Elía, et Zechri, fílii Jéroham.
8	28	Hi patriárchæ, et cognatiónum príncipes, qui habitavérunt in Jerúsalem.
8	29	In Gábaon autem habitavérunt Abigábaon, et nomen uxóris ejus Máacha:
8	30	filiúsque ejus primogénitus Abdon, et Sur, et Cis, et Baal, et Nadab,
8	31	Gedor quoque, et Ahio, et Zacher, et Macélloth:
8	32	et Macélloth génuit Sámaa: habitaverúntque ex advérso fratrum suórum in Jerúsalem cum frátribus suis.
8	33	Ner autem génuit Cis, et Cis génuit Saul. Porro Saul génuit Jónathan, et Melchísua, et Abínadab, et Esbaal.
8	34	Fílius autem Jónathan, Meríbbaal: et Meríbbaal génuit Micha.
8	35	Fílii Micha, Phithon, et Melech, et Tháraa, et Ahaz.
8	36	Et Ahaz génuit Jóada, et Jóada génuit Alamath, et Azmoth, et Zamri: porro Zamri génuit Mosa,
8	37	et Mosa génuit Bánaa, cujus fílius fuit Rapha, de quo ortus est Elasa, qui génuit Asel.
8	38	Porro Asel sex fílii fuérunt his nomínibus: Ezricam, Bocru, Ismahel, Saría, Obdía, et Hanan: omnes hi fílii Asel.
8	39	Fílii autem Esec fratris ejus, Ulam primogénitus, et Jehus secúndus, et Elíphalet tértius.
8	40	Fuerúntque fílii Ulam viri robustíssimi, et magno róbore tendéntes arcum: et multos habéntes fílios ac nepótes, usque ad centum quinquagínta. Omnes hi fílii Bénjamin.
9	1	Univérsus ergo Israël dinumerátus est, et summa eórum scripta est in Libro regum Israël et Juda: translatíque sunt in Babylónem propter delíctum suum.
9	2	Qui autem habitavérunt primi in possessiónibus et in úrbibus suis: Israël, et sacerdótes, et Levítæ, et Nathinǽi.
9	3	Commoráti sunt in Jerúsalem de fíliis Juda, et de fíliis Bénjamin, de fíliis quoque Ephraim, et Manásse.
9	4	Othei fílius Ammiud, fílii Amri, fílii Omrai, fílii Bonni, de fíliis Phares fílii Juda.
9	5	Et de Síloni: Asaía primogénitus, et fílii ejus.
9	6	De fíliis autem Zara, Jéhuel, et fratres eórum, sexcénti nonagínta.
9	7	Porro de fíliis Bénjamin: Salo fílius Mosóllam, fílii Oduía, fílii Asana,
9	8	et Jobanía fílius Jéroham, et Ela fílius Ozi, fílii Móchori, et Mosóllam fílius Saphatíæ, fílii Ráhuel, fílii Jebaníæ,
9	9	et fratres eórum per famílias suas, nongénti quinquagínta sex. Omnes hi príncipes cognatiónum per domos patrum suórum.
9	10	De sacerdótibus autem: Jedaía, Jójarib, et Jachin:
9	11	Azarías quoque fílius Helcíæ, fílii Mosóllam, fílii Sadoc, fílii Márajoth, fílii Achitob, póntifex domus Dei.
9	12	Porro Adaías fílius Jéroham, fílii Phassur, fílii Melchíæ, et Maásai fílius Adjel fílii Jezra, fílii Mosóllam, fílii Mosóllamith, fílii Emmer.
9	13	Fratres quoque eórum príncipes per famílias suas, mille septingénti sexagínta, fortíssimi róbore ad faciéndum opus ministérii in domo Dei.
9	14	De Levítis autem: Semeía fílius Hassub fílii Ezricam, fílii Hasebía de fíliis Merári.
9	15	Bácbacar quoque carpentárius, et Galal, et Mathanía fílius Micha, fílii Zechri, fílii Asaph:
9	16	et Obdía fílius Semeíæ, fílii Galal, fílii Idithun: et Barachía fílius Asa, fílii Elcana, qui habitávit in átriis Netóphati.
9	17	Janitóres autem: Sellum, et Accub, et Telmon, et Ahimam: et frater eórum Sellum princeps,
9	18	usque ad illud tempus, in porta regis ad oriéntem, observábant per vices suas de fíliis Levi.
9	19	Sellum vero fílius Core fílii Abíasaph, fílii Core, cum frátribus suis, et domo patris sui, hi sunt Corítæ super ópera ministérii, custódes vestibulórum tabernáculi: et famíliæ eórum per vices castrórum Dómini custodiéntes intróitum.
9	20	Phínees autem fílius Eleázari erat dux eórum coram Dómino.
9	21	Porro Zacharías fílius Mosollamía, jánitor portæ tabernáculi testimónii.
9	22	Omnes hi elécti in ostiários per portas, ducénti duódecim: et descrípti in villis própriis, quos constituérunt David, et Sámuel videns, in fide sua,
9	23	tam ipsos quam fílios eórum, in óstiis domus Dómini et in tabernáculo vícibus suis.
9	24	Per quátuor ventos erant ostiárii: id est, ad oriéntem, et ad occidéntem, et ad aquilónem, et ad austrum.
9	25	Fratres autem eórum in vículis morabántur, et veniébant in sábbatis suis de témpore usque ad tempus.
9	26	His quátuor Levítis créditus erat omnis númerus janitórum, et erant super éxedras et thesáuros domus Dómini.
9	27	Per gyrum quoque templi Dómini morabántur in custódiis suis: ut cum tempus fuísset, ipsi mane aperírent fores.
9	28	De horum génere erant et super vasa ministérii: ad númerum enim et inferebántur vasa, et efferebántur.
9	29	De ipsis et qui crédita habébant utensília sanctuárii, prǽerant símilæ, et vino, et óleo, et thuri, et aromátibus.
9	30	Fílii autem sacerdótum unguénta ex aromátibus conficiébant.
9	31	Et Mathathías Levítes primogénitus Sellum Corítæ, præféctus erat eórum, quæ in sartágine frigebántur.
9	32	Porro de fíliis Caath frátribus eórum, super panes erant propositiónis, ut semper novos per síngula sábbata præparárent.
9	33	Hi sunt príncipes cantórum per famílias Levitárum, qui in éxedris morabántur, ut die ac nocte júgiter suo ministério deservírent.
9	34	Cápita Levitárum, per famílias suas príncipes, mansérunt in Jerúsalem.
9	35	In Gábaon autem commoráti sunt pater Gábaon Jéhiel, et nomen uxóris ejus Máacha.
9	36	Fílius primogénitus ejus Abdon, et Sur, et Cis, et Baal, et Ner, et Nadab,
9	37	Gedor quoque, et Ahio, et Zacharías, et Macélloth.
9	38	Porro Macélloth génuit Sámaan: isti habitavérunt e regióne fratrum suórum in Jerúsalem cum frátribus suis.
9	39	Ner autem génuit Cis, et Cis génuit Saul, et Saul génuit Jónathan, et Melchísua, et Abínadab, et Esbaal.
9	40	Fílius autem Jónathan, Meríbbaal: et Meríbbaal génuit Micha.
9	41	Porro fílii Micha, Phithon, et Melech, et Tháraa, et Ahaz.
9	42	Ahaz autem génuit Jara, et Jara génuit Alamath, et Azmoth, et Zamri. Zamri autem génuit Mosa.
9	43	Mosa vero génuit Bánaa, cujus fílius Raphaía génuit Elasa, de quo ortus est Asel.
9	44	Porro Asel sex fílios hábuit, his nomínibus: Ezricam, Bocru, Ismahel, Saría, Obdía, Hanan: hi sunt fílii Asel.
10	1	Philísthiim autem pugnábant contra Israël, fugerúntque viri Israël Palæsthínos, et cecidérunt vulneráti in monte Gélboë.
10	2	Cumque appropinquássent Philisthǽi, persequéntes Saul et fílios ejus, percussérunt Jónathan, et Abínadab, et Melchísua fílios Saul.
10	3	Et aggravátum est prœ́lium contra Saul, invenerúntque eum sagittárii, et vulneravérunt jáculis.
10	4	Et dixit Saul ad armígerum suum: Evagína gládium tuum, et intérfice me, ne forte véniant incircumcísi isti, et illúdant mihi. Nóluit autem ármiger ejus hoc fácere, timóre pertérritus: arrípuit ergo Saul ensem, et írruit in eum.
10	5	Quod cum vidísset ármiger ejus, vidélicet mórtuum esse Saul, írruit étiam ipse in gládium suum, et mórtuus est.
10	6	Intériit ergo Saul: et tres fílii ejus, et omnis domus illíus páriter cóncidit.
10	7	Quod cum vidíssent viri Israël qui habitábant in campéstribus, fugérunt: et Saul ac fíliis ejus mórtuis, dereliquérunt urbes suas, et huc illúcque dispérsi sunt: venerúntque Philísthiim, et habitavérunt in eis.
10	8	Die ígitur áltero detrahéntes Philísthiim spólia cæsórum, invenérunt Saul et fílios ejus jacéntes in monte Gélboë.
10	9	Cumque spoliássent eum, et amputássent caput, armísque nudássent, misérunt in terram suam, ut circumferrétur, et ostenderétur idolórum templis, et pópulis:
10	10	arma autem ejus consecravérunt in fano dei sui, et caput affixérunt in templo Dagon.
10	11	Hoc cum audíssent viri Jabes Gálaad, ómnia scílicet quæ Philísthiim fécerant super Saul,
10	12	consurrexérunt sínguli virórum fórtium, et tulérunt cadávera Saul et filiórum ejus: attulerúntque ea in Jabes, et sepeliérunt ossa eórum subter quercum, quæ erat in Jabes, et jejunavérunt septem diébus.
10	13	Mórtuus est ergo Saul propter iniquitátes suas, eo quod prævaricátus sit mandátum Dómini quod præcéperat, et non custodíerit illud: sed ínsuper étiam pythoníssam consulúerit,
10	14	nec speráverit in Dómino: propter quod interfécit eum, et tránstulit regnum ejus ad David fílium Isai.
11	1	Congregátus est ígitur omnis Israël ad David in Hebron, dicens: Os tuum sumus, et caro tua.
11	2	Heri quoque et nudiustértius cum adhuc regnáret Saul, tu eras qui educébas et introducébas Israël: tibi enim dixit Dóminus Deus tuus: Tu pasces pópulum meum Israël, et tu eris princeps super eum.
11	3	Venérunt ergo omnes majóres natu Israël ad regem in Hebron, et íniit David cum eis fœdus coram Dómino: unxerúntque eum regem super Israël, juxta sermónem Dómini, quem locútus est in manu Sámuel.
11	4	Abiit quoque David et omnis Israël in Jerúsalem: hæc est Jebus, ubi erant Jebusǽi habitatóres terræ.
11	5	Dixerúntque qui habitábant in Jebus ad David: Non ingrediéris huc. Porro David cepit arcem Sion, quæ est cívitas David,
11	6	dixítque: Omnis qui percússerit Jebusǽum in primis, erit princeps et dux. Ascéndit ígitur primus Joab fílius Sárviæ, et factus est princeps.
11	7	Habitávit autem David in arce, et idcírco appelláta est cívitas David.
11	8	Ædificavítque urbem in circúitu a Mello usque ad gyrum: Joab autem réliqua urbis exstrúxit.
11	9	Proficiebátque David vadens et crescens, et Dóminus exercítuum erat cum eo.
11	10	Hi príncipes virórum fórtium David, qui adjuvérunt eum ut rex fíeret super omnem Israël, juxta verbum Dómini, quod locútus est ad Israël.
11	11	Et iste númerus robustórum David: Jésbaam fílius Hachamóni princeps inter trigínta: iste levávit hastam suam super trecéntos vulnerátos una vice.
11	12	Et post eum Eleázar fílius pátrui ejus Ahohítes, qui erat inter tres poténtes.
11	13	Iste fuit cum David in Phésdomim, quando Philísthiim congregáti sunt ad locum illum in prœ́lium: et erat ager regiónis illíus plenus hórdeo, fugerátque pópulus a fácie Philisthinórum.
11	14	Hi stetérunt in médio agri, et defendérunt eum: cumque percussíssent Philisthǽos, dedit Dóminus salútem magnam pópulo suo.
11	15	Descendérunt autem tres de trigínta princípibus ad petram, in qua erat David, ad spelúncam Odóllam, quando Philísthiim fúerant castrametáti in valle Ráphaim.
11	16	Porro David erat in præsídio, et státio Philisthinórum in Béthlehem.
11	17	Desiderávit ígitur David, et dixit: O si quis daret mihi aquam de cistérna Béthlehem, quæ est in porta!
11	18	Tres ergo isti per média castra Philisthinórum perrexérunt, et hausérunt aquam de cistérna Béthlehem, quæ erat in porta, et attulérunt ad David ut bíberet: qui nóluit, sed magis libávit illam Dómino,
11	19	dicens: Absit ut in conspéctu Dei mei hoc fáciam, et sánguinem istórum virórum bibam: quia in perículo animárum suárum attulérunt mihi aquam. Et ob hanc causam nóluit bíbere: hæc fecérunt tres robustíssimi.
11	20	Abísai quoque frater Joab ipse erat princeps trium, et ipse levávit hastam suam contra trecéntos vulnerátos, et ipse erat inter tres nominatíssimus,
11	21	et inter tres secúndos ínclytus, et princeps eórum: verúmtamen usque ad tres primos non pervénerat.
11	22	Banaías fílius Jójadæ viri robustíssimi, qui multa ópera perpetrárat, de Cábseel: ipse percússit duos Ariel Moab, et ipse descéndit et interfécit leónem in média cistérna témpore nivis.
11	23	Et ipse percússit virum Ægýptium, cujus statúra erat quinque cubitórum, et habébat lánceam ut liciatórium texéntium: descéndit ígitur ad eum cum virga, et rápuit hastam, quam tenébat manu: et interfécit eum hasta sua.
11	24	Hæc fecit Banaías fílius Jójadæ, qui erat inter tres robústos nominatíssimus,
11	25	inter trigínta primus, verúmtamen ad tres usque non pervénerat: pósuit autem eum David ad aurículam suam.
11	26	Porro fortíssimi viri in exércitu, Asahel frater Joab, et Elchanan fílius pátrui ejus de Béthlehem,
11	27	Sammoth Arorítes, Helles Pharonítes,
11	28	Ira fílius Acces Thecuítes, Abiézer Anathothítes,
11	29	Sobbóchai Husathítes, Ilai Ahohítes,
11	30	Mahárai Netophathítes, Heled fílius Báana Netophathítes,
11	31	Ethai fílius Ríbai de Gábaath filiórum Bénjamin, Banaía Pharatonítes,
11	32	Húrai de torrénte Gaas, Abiel Arbathítes, Azmoth Bauramítes, Elíaba Salabonítes.
11	33	Fílii Assem Gezonítes, Jónathan fílius Sage Ararítes,
11	34	Ahíam fílius Sachar Ararítes,
11	35	Eliphal fílius Ur,
11	36	Hepher Mecherathítes, Ahía Phelonítes,
11	37	Hesro Carmelítes, Naárai fílius Asbai,
11	38	Joël frater Nathan, Míbahar fílius Agárai,
11	39	Selec Ammonítes, Nahárai Berothítes ármiger Joab fílii Sárviæ,
11	40	Ira Jethrǽus, Gareb Jethrǽus,
11	41	Urías Hethǽus, Zabad fílius Ohóli,
11	42	Adina fílius Siza Rubenítes princeps Rubenitárum, et cum eo trigínta:
11	43	Hanan fílius Máacha, et Jósaphat Mathanítes,
11	44	Ozía Astarothítes, Samma, et Jéhiel fílii Hotham Arorítes,
11	45	Jédihel fílius Samri, et Joha frater ejus Thosaítes,
11	46	Eliel Mahumítes, et Jeríbai, et Josaía fílii Elnaëm, et Jethma Moabítes, Eliel, et Obed, et Jásiel de Masobía.
12	1	Hi quoque venérunt ad David in Síceleg, cum adhuc fúgeret Saul fílium Cis, qui erant fortíssimi et egrégii pugnatóres,
12	2	tendéntes arcum, et utráque manu fundis saxa jaciéntes, et dirigéntes sagíttas, de frátribus Saul ex Bénjamin.
12	3	Princeps Ahiézer, et Joas fílii Sámaa Gabaathítes: et Jáziel, et Phallet fílii Azmoth, et Báracha, et Jehu Anathotítes.
12	4	Samaías quoque Gabaonítes fortíssimus inter trigínta et super trigínta. Jeremías, et Jehéziel, et Jóhanan, et Jézabad Gaderothítes.
12	5	Et Elúzai, et Jérimuth, et Baalía, et Samaría, et Saphatía Haruphítes.
12	6	Elcana, et Jesía, et Azáreel, et Joézer, et Jésbaam de Cárehim:
12	7	Joéla quoque, et Zabadía fílii Jéroham de Gedor.
12	8	Sed et de Gaddi transfugérunt ad David cum latéret in desérto, viri robustíssimi, et pugnatóres óptimi, tenéntes clýpeum et hastam: fácies eórum quasi fácies leónis, et velóces quasi cápreæ in móntibus:
12	9	Ezer princeps, Obdías secúndus, Eliab tértius,
12	10	Másmana quartus, Jeremías quintus,
12	11	Ethi sextus, Eliel séptimus,
12	12	Jóhanan octávus, Elzebad nonus,
12	13	Jeremías décimus, Machbánai undécimus.
12	14	Hi de fíliis Gad príncipes exércitus: novíssimus centum milítibus prǽerat, et máximus mille.
12	15	Isti sunt qui transiérunt Jordánem mense primo, quando inundáre consuévit super ripas suas: et omnes fugavérunt qui morabántur in vállibus ad orientálem plagam et occidentálem.
12	16	Venérunt autem et de Bénjamin et de Juda ad præsídium in quo morabátur David.
12	17	Egressúsque est David óbviam eis, et ait: Si pacífice venístis ad me ut auxiliémini mihi, cor meum jungátur vobis: si autem insidiámini mihi pro adversáriis meis, cum ego iniquitátem in mánibus non hábeam, vídeat Deus patrum nostrórum, et júdicet.
12	18	Spíritus vero índuit Amásai príncipem inter trigínta, et ait: Tui sumus, o David, et tecum fili Isai. Pax, pax tibi, et pax adjutóribus tuis: te enim ádjuvat Deus tuus. Suscépit ergo eos David, et constítuit príncipes turmæ.
12	19	Porro de Manásse transfugérunt ad David, quando veniébat cum Philísthiim advérsus Saul ut pugnáret: et non dimicávit cum eis, quia ínito consílio remisérunt eum príncipes Philisthinórum, dicéntes: Perículo cápitis nostri revertétur ad dóminum suum Saul.
12	20	Quando ígitur revérsus est in Síceleg, transfugérunt ad eum de Manásse, Ednas, et Józabad, et Jédihel, et Míchaël, et Ednas, et Józabad, et Eliu, et Sálathi, príncipes míllium in Manásse.
12	21	Hi præbuérunt auxílium David advérsus latrúnculos: omnes enim erant viri fortíssimi, et facti sunt príncipes in exércitu.
12	22	Sed et per síngulos dies veniébant ad David ad auxiliándum ei, usque dum fíeret grandis númerus, quasi exércitus Dei.
12	23	Iste quoque est númerus príncipum exércitus, qui venérunt ad David cum esset in Hebron, ut transférrent regnum Saul ad eum, juxta verbum Dómini.
12	24	Fílii Juda portántes clýpeum et hastam, sex míllia octingénti expedíti ad prœ́lium.
12	25	De fíliis Símeon virórum fortissimórum ad pugnándum, septem míllia centum.
12	26	De fíliis Levi, quátuor míllia sexcénti.
12	27	Jójada quoque princeps de stirpe Aaron, et cum eo tria míllia septingénti.
12	28	Sadoc étiam puer egrégiæ índolis, et domus patris ejus, príncipes vigínti duo.
12	29	De fíliis autem Bénjamin frátribus Saul, tria míllia: magna enim pars eórum adhuc sequebátur domum Saul.
12	30	Porro de fíliis Ephraim vigínti míllia octingénti, fortíssimi róbore, viri nomináti in cognatiónibus suis.
12	31	Et ex dimídia tribu Manásse, decem et octo míllia, sínguli per nómina sua, venérunt ut constitúerent regem David.
12	32	De fíliis quoque Issachar viri erudíti, qui nóverant síngula témpora ad præcipiéndum quid fácere debéret Israël, príncipes ducénti: omnis autem réliqua tribus eórum consílium sequebátur.
12	33	Porro de Zábulon qui egrediebántur ad prœ́lium, et stabant in ácie instrúcti armis béllicis, quinquagínta míllia venérunt in auxílium, non in corde dúplici.
12	34	Et de Néphthali, príncipes mille, et cum eis instrúcti clýpeo et hasta, trigínta et septem míllia.
12	35	De Dan étiam præparáti ad prœ́lium, vigínti octo míllia sexcénti.
12	36	Et de Aser egrediéntes ad pugnam, et in ácie provocántes, quadragínta míllia.
12	37	Trans Jordánem autem de fíliis Ruben, et de Gad, et dimídia parte tribus Manásse, instrúcti armis béllicis, centum vigínti míllia.
12	38	Omnes isti viri bellatóres expedíti ad pugnándum, corde perfécto venérunt in Hebron, ut constitúerent regem David super univérsum Israël: sed et omnes réliqui ex Israël uno corde erant, ut rex fíeret David.
12	39	Fuerúntque ibi apud David tribus diébus comedéntes et bibéntes: præparáverant enim eis fratres sui.
12	40	Sed et qui juxta eos erant, usque ad Issachar, et Zábulon, et Néphthali, afferébant panes in ásinis, et camélis, et mulis, et bobus ad vescéndum: farínam, pálathas, uvam passam, vinum, óleum, boves, aríetes ad omnem cópiam: gáudium quippe erat in Israël.
13	1	Iniit autem consílium David cum tribúnis, et centuriónibus, et univérsis princípibus,
13	2	et ait ad omnem cœtum Israël: Si placet vobis, et a Dómino Deo nostro egréditur sermo quem loquor, mittámus ad fratres nostros réliquos in univérsas regiónes Israël, et ad sacerdótes et Levítas qui hábitant in suburbánis úrbium, ut congregéntur ad nos,
13	3	et reducámus arcam Dei nostri ad nos: non enim requisívimus eam in diébus Saul.
13	4	Et respóndit univérsa multitúdo ut ita fíeret: placúerat enim sermo omni pópulo.
13	5	Congregávit ergo David cunctum Israël, a Sihor Ægýpti usque dum ingrediáris Emath, ut addúceret arcam Dei de Cariathíarim.
13	6	Et ascéndit David, et omnis vir Israël, ad collem Cariathíarim, qui est in Juda, ut afférret inde arcam Dómini Dei sedéntis super chérubim, ubi invocátum est nomen ejus.
13	7	Imposuerúntque arcam Dei super plaustrum novum, de domo Abínadab: Oza autem, et frater ejus minábant plaustrum.
13	8	Porro David, et univérsus Israël, ludébant coram Deo omni virtúte in cánticis, et in cítharis, et psaltériis, et týmpanis, et cýmbalis, et tubis.
13	9	Cum autem pervenísset ad áream Chidon, teténdit Oza manum suam, ut sustentáret arcam: bos quippe lascíviens páululum inclináverat eam.
13	10	Irátus est ítaque Dóminus contra Ozam, et percússit eum, eo quod tetigísset arcam: et mórtuus est ibi coram Dómino.
13	11	Contristatúsque est David, eo quod divisísset Dóminus Ozam: vocavítque locum illum Divísio Ozæ, usque in præséntem diem.
13	12	Et tímuit Deum tunc témporis, dicens: Quómodo possum ad me introdúcere arcam Dei?
13	13	Et ob hanc causam non addúxit eam ad se, hoc est, in civitátem David, sed avértit in domum Obédedom Gethǽi.
13	14	Mansit ergo arca Dei in domo Obédedom tribus ménsibus: et benedíxit Dóminus dómui ejus, et ómnibus quæ habébat.
14	1	Misit quoque Hiram rex Tyri núntios ad David, et ligna cédrina, et artífices paríetum, lignorúmque, ut ædificárent ei domum.
14	2	Cognovítque David quod confirmásset eum Dóminus in regem super Israël, et sublevátum esset regnum suum super pópulum ejus Israël.
14	3	Accépit quoque David álias uxóres in Jerúsalem, genuítque fílios et fílias.
14	4	Et hæc nómina eórum, qui nati sunt ei in Jerúsalem: Sámua, et Sobab, Nathan, et Sálomon,
14	5	Jébahar, et Elísua, et Elíphalet,
14	6	Noga quoque, et Napheg, et Jáphia,
14	7	Elísama, et Baalíada, et Elíphalet.
14	8	Audiéntes autem Philísthiim eo quod unctus esset David regem super univérsum Israël, ascendérunt omnes ut quǽrerent eum: quod cum audísset David, egréssus est óbviam eis.
14	9	Porro Philísthiim veniéntes, diffúsi sunt in Valle Ráphaim.
14	10	Consuluítque David Dóminum, dicens: Si ascéndam ad Philisthǽos, et si trades eos in manu mea? Et dixit ei Dóminus: Ascénde, et tradam eos in manu tua.
14	11	Cumque illi ascendíssent in Baalphárasim, percússit eos ibi David, et dixit: Divísit Deus inimícos meos per manum meam, sicut dividúntur aquæ: et idcírco vocátum est nomen illíus loci Baalphárasim.
14	12	Dereliquerúntque ibi deos suos, quos David jussit exúri.
14	13	Alia étiam vice Philísthiim irruérunt, et diffúsi sunt in valle.
14	14	Consuluítque rursum David Deum, et dixit ei Deus: Non ascéndas post eos: recéde ab eis, et vénies contra illos ex advérso pyrórum.
14	15	Cumque audíeris sónitum gradiéntis in cacúmine pyrórum, tunc egrediéris ad bellum: egréssus est enim Deus ante te, ut percútiat castra Philísthiim.
14	16	Fecit ergo David sicut præcéperat ei Deus, et percússit castra Philisthinórum, de Gábaon usque Gázera.
14	17	Divulgatúmque est nomen David in univérsis regiónibus, et Dóminus dedit pavórem ejus super omnes gentes.
15	1	Fecit quoque sibi domos in civitáte David: et ædificávit locum arcæ Dei, tetendítque ei tabernáculum.
15	2	Tunc dixit David: Illícitum est ut a quocúmque portétur arca Dei nisi a Levítis, quos elégit Dóminus ad portándum eam, et ad ministrándum sibi usque in ætérnum.
15	3	Congregavítque univérsum Israël in Jerúsalem, ut afferrétur arca Dei in locum suum, quem præparáverat ei:
15	4	necnon et fílios Aaron, et Levítas.
15	5	De fíliis Caath, Uriel princeps fuit, et fratres ejus centum vigínti.
15	6	De fíliis Merári, Asaía princeps: et fratres ejus ducénti vigínti.
15	7	De fíliis Gersom, Joël princeps: et fratres ejus centum trigínta.
15	8	De fíliis Elísaphan, Semeías princeps: et fratres ejus ducénti.
15	9	De fíliis Hebron, Eliel princeps: et fratres ejus octogínta.
15	10	De fíliis Oziel, Amínadab princeps: et fratres ejus centum duódecim.
15	11	Vocavítque David Sadoc et Abíathar sacerdótes, et Levítas, Uriel, Asaíam, Joël, Semeíam, Eliel, et Amínadab:
15	12	et dixit ad eos: Vos, qui estis príncipes familiárum Leviticárum, sanctificámini cum frátribus vestris, et afférte arcam Dómini Dei Israël ad locum qui ei præparátus est:
15	13	ne ut a princípio, quia non erátis præséntes, percússit nos Dóminus: sic et nunc fiat, illícitum quid nobis agéntibus.
15	14	Sanctificáti sunt ergo sacerdótes et Levítæ, ut portárent arcam Dómini Dei Israël.
15	15	Et tulérunt fílii Levi arcam Dei, sicut præcéperat Móyses juxta verbum Dómini, húmeris suis in véctibus.
15	16	Dixítque David princípibus Levitárum, ut constitúerent de frátribus suis cantóres in órganis musicórum, nablis vidélicet, et lyris, et cýmbalis, ut resonáret in excélsis sónitus lætítiæ.
15	17	Constituerúntque Levítas: Heman fílium Joël, et de frátribus ejus Asaph fílium Barachíæ: de fíliis vero Merári, frátribus eórum: Ethan fílium Casaíæ.
15	18	Et cum eis fratres eórum: in secúndo órdine, Zacharíam, et Ben, et Jáziel, et Semíramoth, et Jáhiel, et Ani, Eliab, et Banaíam, et Maasíam, et Mathathíam, et Elíphalu, et Maceníam, et Obédedom, et Jéhiel, janitóres.
15	19	Porro cantóres, Heman, Asaph, et Ethan, in cýmbalis ǽneis concrepántes.
15	20	Zacharías autem, et Oziel, et Semíramoth, et Jáhiel, et Ani, et Eliab, et Maasías, et Banaías in nablis arcána cantábant.
15	21	Porro Mathathías, et Elíphalu, et Macenías, et Obédedom, et Jéhiel, et Ozáziu, in cítharis pro octáva canébant epinícion.
15	22	Chonenías autem princeps Levitárum, prophetíæ prǽerat, ad præcinéndam melódiam: erat quippe valde sápiens.
15	23	Et Barachías, et Elcana, janitóres arcæ.
15	24	Porro Sebenías, et Jósaphat, et Nathánaël, et Amásai, et Zacharías, et Banaías, et Eliézer sacerdótes, clangébant tubis coram arca Dei: et Obédedom et Jehías erant janitóres arcæ.
15	25	Igitur David, et omnes majóres natu Israël, et tribúni, iérunt ad deportándam arcam fœ́deris Dómini de domo Obédedom cum lætítia.
15	26	Cumque adjuvísset Deus Levítas qui portábant arcam fœ́deris Dómini, immolabántur septem tauri, et septem aríetes.
15	27	Porro David erat indútus stola býssina, et univérsi Levítæ qui portábant arcam, cantorésque, et Chonenías princeps prophetíæ inter cantóres: David autem étiam indútus erat ephod líneo.
15	28	Universúsque Israël deducébant arcam fœ́deris Dómini in júbilo, et sónitu búccinæ, et tubis, et cýmbalis, et nablis, et cítharis concrepántes.
15	29	Cumque pervenísset arca fœ́deris Dómini usque ad civitátem David, Michol fília Saul prospíciens per fenéstram vidit regem David saltántem atque ludéntem, et despéxit eum in corde suo.
16	1	Attulérunt ígitur arcam Dei, et constituérunt eam in médio tabernáculi, quod teténderat ei David: et obtulérunt holocáusta et pacífica coram Deo.
16	2	Cumque complésset David ófferens holocáusta et pacífica, benedíxit pópulo in nómine Dómini.
16	3	Et divísit univérsis per síngulos, a viro usque ad mulíerem, tortam panis, et partem assæ carnis búbalæ, et frixam óleo símilam.
16	4	Constituítque coram arca Dómini de Levítis, qui ministrárent, et recordaréntur óperum ejus, et glorificárent atque laudárent Dóminum Deum Israël:
16	5	Asaph príncipem, et secúndum ejus Zacharíam: porro Jáhiel, et Semíramoth, et Jéhiel, et Mathathíam, et Eliab, et Banaíam, et Obédedom: Jéhiel super órgana psaltérii et lyras: Asaph autem ut cýmbalis personáret:
16	6	Banaíam vero et Jáziel sacerdótes cánere tuba júgiter coram arca fœ́deris Dómini.
16	7	In illo die fecit David príncipem ad confiténdum Dómino Asaph et fratres ejus:
16	8	Confitémini Dómino, et invocáte nomen ejus: notas fácite in pópulis adinventiónes ejus.
16	9	Cantáte ei, et psállite ei, et narráte ómnia mirabília ejus.
16	10	Laudáte nomen sanctum ejus: lætétur cor quæréntium Dóminum.
16	11	Quǽrite Dóminum, et virtútem ejus: quǽrite fáciem ejus semper.
16	12	Recordámini mirabílium ejus quæ fecit: signórum illíus, et judiciórum oris ejus,
16	13	semen Israël servi ejus, fílii Jacob elécti ejus.
16	14	Ipse Dóminus Deus noster: in univérsa terra judícia ejus.
16	15	Recordámini in sempitérnum pacti ejus: sermónis, quem præcépit in mille generatiónes,
16	16	quem pépigit cum Abraham, et juraménti illíus cum Isaac.
16	17	Et constítuit illud Jacob in præcéptum, et Israël in pactum sempitérnum,
16	18	dicens: Tibi dabo terram Chánaan, funículum hereditátis vestræ:
16	19	cum essent pauci número, parvi et colóni ejus.
16	20	Et transiérunt de gente in gentem, et de regno ad pópulum álterum.
16	21	Non dimísit quemquam calumniári eos, sed increpávit pro eis reges.
16	22	Nolíte tángere christos meos, et in prophétis meis nolíte malignári.
16	23	Cantáte Dómino omnis terra: annuntiáte ex die in diem salutáre ejus:
16	24	narráte in géntibus glóriam ejus: in cunctis pópulis mirabília ejus.
16	25	Quia magnus Dóminus, et laudábilis nimis, et horríbilis super omnes deos.
16	26	Omnes enim dii populórum idóla: Dóminus autem cælos fecit.
16	27	Conféssio et magnificéntia coram eo: fortitúdo et gáudium in loco ejus.
16	28	Afférte Dómino, famíliæ populórum: afférte Dómino glóriam et impérium.
16	29	Date Dómino glóriam: nómini ejus leváte sacrifícium, et veníte in conspéctu ejus: et adoráte Dóminum in decóre sancto.
16	30	Commoveátur a fácie ejus omnis terra: ipse enim fundávit orbem immóbilem.
16	31	Læténtur cæli, et exsúltet terra, et dicant in natiónibus: Dóminus regnávit.
16	32	Tonet mare et plenitúdo ejus: exsúltent agri, et ómnia quæ in eis sunt.
16	33	Tunc laudábunt ligna saltus coram Dómino: quia venit judicáre terram.
16	34	Confitémini Dómino, quóniam bonus: quóniam in ætérnum misericórdia ejus.
16	35	Et dícite: Salva nos, Deus salvátor noster, et cóngrega nos, et érue de géntibus: ut confiteámur nómini sancto tuo, et exsultémus in carmínibus tuis.
16	36	Benedíctus Dóminus Deus Israël, ab ætérno usque in ætérnum. Et dicat omnis pópulo: Amen, et hymnum Dómino.
16	37	Relíquit ítaque ibi coram arca fœ́deris Dómini Asaph et fratres ejus, ut ministrárent in conspéctu arcæ júgiter per síngulos dies, et vices suas.
16	38	Porro Obédedom, et fratres ejus sexagínta octo: et Obédedom fílium Idithun, et Hosa, constítuit janitóres:
16	39	Sadoc autem sacerdótem, et fratres ejus sacerdótes, coram tabernáculo Dómini in excélso, quod erat in Gábaon,
16	40	ut offérrent holocáusta Dómino super altáre holocautómatis júgiter, mane et véspere, juxta ómnia quæ scripta sunt in lege Dómini, quam præcépit Israéli.
16	41	Et post eum Heman, et Idithun, et réliquos eléctos, unumquémque vocábulo suo ad confiténdum Dómino, quóniam in ætérnum misericórdia ejus.
16	42	Heman quoque et Idithun canéntes tuba, et quatiéntes cýmbala et ómnia musicórum órgana ad canéndum Deo: fílios autem Idithun fecit esse portários.
16	43	Reversúsque est omnis pópulus in domum suam: et David, ut benedíceret étiam dómui suæ.
17	1	Cum autem habitáret David in domo sua, dixit ad Nathan prophétam: Ecce ego hábito in domo cédrina: arca autem fœ́deris Dómini sub péllibus est.
17	2	Et ait Nathan ad David: Omnia quæ in corde tuo sunt, fac: Deus enim tecum est.
17	3	Igitur nocte illa factus est sermo Dei ad Nathan, dicens:
17	4	Vade, et lóquere David servo meo: Hæc dicit Dóminus: Non ædificábis tu mihi domum ad habitándum.
17	5	Neque enim mansi in domo, ex eo témpore quo edúxi Israël usque ad diem hanc: sed fui semper mutans loca tabernáculi, et in tentório
17	6	manens cum omni Israël. Numquid locútus sum saltem uni júdicum Israël, quibus præcéperam ut páscerent pópulum meum, et dixi: Quare non ædificástis mihi domum cédrinam?
17	7	Nunc ítaque sic loquéris ad servum meum David: Hæc dicit Dóminus exercítuum: Ego tuli te, cum in páscuis sequeréris gregem, ut esses dux pópuli mei Israël:
17	8	et fui tecum quocúmque perrexísti, et interféci omnes inimícos tuos coram te, fecíque tibi nomen quasi uníus magnórum, qui celebrántur in terra.
17	9	Et dedi locum pópulo meo Israël: plantábitur, et habitábit in eo, et ultra non commovébitur: nec fílii iniquitátis átterent eos, sicut a princípio,
17	10	ex diébus quibus dedi júdices pópulo meo Israël, et humiliávi univérsos inimícos tuos. Annúntio ergo tibi, quod ædificatúrus sit tibi Dóminus domum.
17	11	Cumque impléveris dies tuos ut vadas ad patres tuos, suscitábo semen tuum post te, quod erit de fíliis tuis: et stabíliam regnum ejus.
17	12	Ipse ædificábit mihi domum, et firmábo sólium ejus usque in ætérnum.
17	13	Ego ero ei in patrem, et ipse erit mihi in fílium: et misericórdiam meam non áuferam ab eo, sicut ábstuli ab eo qui ante te fuit.
17	14	Et státuam eum in domo mea, et in regno meo usque in sempitérnum: et thronus ejus erit firmíssimus in perpétuum.
17	15	Juxta ómnia verba hæc, et juxta univérsam visiónem istam, sic locútus est Nathan ad David.
17	16	Cumque venísset rex David, et sedísset coram Dómino, dixit: Quis ego sum, Dómine Deus, et quæ domus mea, ut præstáres mihi tália?
17	17	Sed et hoc parum visum est in conspéctu tuo, ideóque locútus es super domum servi tui étiam in futúrum: et fecísti me spectábilem super omnes hómines, Dómine Deus.
17	18	Quid ultra áddere potest David, cum ita glorificáveris servum tuum, et cognóveris eum?
17	19	Dómine propter fámulum tuum juxta cor tuum fecísti omnem magnificéntiam hanc, et nota esse voluísti univérsa magnália.
17	20	Dómine non est símilis tui, et non est álius Deus absque te, ex ómnibus quos audívimus áuribus nostris.
17	21	Quis enim est álius, ut pópulus tuus Israël, gens una in terra, ad quam perréxit Deus ut liberáret et fáceret pópulum sibi, et magnitúdine sua atque terróribus ejíceret natiónes a fácie ejus, quem de Ægýpto liberárat?
17	22	Et posuísti pópulum tuum Israël tibi in pópulum usque in ætérnum, et tu Dómine factus es Deus ejus.
17	23	Nunc ígitur Dómine, sermo quem locútus es fámulo tuo et super domum ejus confirmétur in perpétuum, et fac sicut locútus es.
17	24	Permaneátque et magnificétur nomen tuum usque in sempitérnum, et dicátur: Dóminus exercítuum Deus Israël, et domus David servi ejus pérmanens coram eo.
17	25	Tu enim Dómine Deus meus revelásti aurículam servi tui, ut ædificáres ei domum: et idcírco invénit servus tuus fidúciam, ut oret coram te.
17	26	Nunc ergo Dómine, tu es Deus, et locútus es ad servum tuum tanta benefícia.
17	27	Et cœpísti benedícere dómui servi tui, ut sit semper coram te: te enim Dómine benedicénte, benedícta erit in perpétuum.
18	1	Factum est autem post hæc, ut percúteret David Philísthiim, et humiliáret eos, et tólleret Geth et fílias ejus de manu Philísthiim,
18	2	percuterétque Moab, et fíerent Moabítæ servi David, offeréntes ei múnera.
18	3	Eo témpore percússit David étiam Adarézer regem Soba regiónis Hemath, quando perréxit ut dilatáret impérium suum usque ad flumen Euphráten.
18	4	Cepit ergo David mille quadrígas ejus, et septem míllia équitum, ac vigínti míllia virórum péditum, subnervavítque omnes equos cúrruum, excéptis centum quadrígis, quas reservávit sibi.
18	5	Supervénit autem et Syrus Damascénus, ut auxílium præbéret Adarézer regi Soba: sed et hujus percússit David vigínti duo míllia virórum.
18	6	Et pósuit mílites in Damásco, ut Sýria quoque servíret sibi, et offérret múnera. Adjuvítque eum Dóminus in cunctis, ad quæ perréxerat.
18	7	Tulit quoque David pháretras áureas, quas habúerant servi Adarézer, et áttulit eas in Jerúsalem.
18	8	Necnon de Thebath et Chun úrbibus Adarézer æris plúrimum, de quo fecit Sálomon mare ǽneum, et colúmnas, et vasa ǽnea.
18	9	Quod cum audísset Thou rex Hemath, percussísse vidélicet David omnem exércitum Adarézer regis Soba,
18	10	misit Adóram fílium suum ad regem David, ut postuláret ab eo pacem, et congratularétur ei, quod percussísset et expugnásset Adarézer: adversárius quippe erat Thou Adarézer.
18	11	Sed et ómnia vasa áurea, et argéntea, et ǽnea consecrávit David rex Dómino, cum argénto et auro, quod túlerat ex univérsis géntibus, tam de Idumǽa, et Moab, et fíliis Ammon, quam de Philísthiim et Amalec.
18	12	Abísai vero fílius Sárviæ percússit Edom in valle Salinárum, decem et octo míllia:
18	13	et constítuit in Edom præsídium, ut servíret Idumǽa David: salvavítque Dóminus David in cunctis, ad quæ perréxerat.
18	14	Regnávit ergo David super univérsum Israël, et faciébat judícium atque justítiam cuncto pópulo suo.
18	15	Porro Joab fílius Sárviæ erat super exércitum, et Jósaphat fílius Ahilud a commentáriis:
18	16	Sadoc autem fílius Achitob, et Ahímelech fílius Abíathar, sacerdótes: et Susa, scriba:
18	17	Banaías quoque fílius Jójadæ super legiónes Ceréthi et Pheléthi: porro fílii David, primi ad manum regis.
19	1	Accidit autem ut morerétur Naas rex filiórum Ammon, et regnáret fílius ejus pro eo.
19	2	Dixítque David: Fáciam misericórdiam cum Hanon fílio Naas: prǽstitit enim mihi pater ejus grátiam. Misítque David núntios ad consolándum eum super morte patris sui. Qui cum perveníssent in terram filiórum Ammon ut consolaréntur Hanon,
19	3	dixérunt príncipes filiórum Ammon ad Hanon: Tu fórsitan putas, quod David honóris causa in patrem tuum míserit qui consoléntur te: nec animadvértis quod ut explórent, et investígent, et scruténtur terram tuam, vénerint ad te servi ejus.
19	4	Igitur Hanon púeros David decalvávit, et rasit, et præcídit túnicas eórum a nátibus usque ad pedes, et dimísit eos.
19	5	Qui cum abiíssent, et hoc mandássent David, misit in occúrsum eórum (grandem enim contuméliam sustinúerant) et præcépit ut manérent in Jéricho, donec crésceret barba eórum, et tunc reverteréntur.
19	6	Vidéntes autem fílii Ammon quod injúriam fecíssent David, tam Hanon quam réliquus pópulus, misérunt mille talénta argénti, ut condúcerent sibi de Mesopotámia, et de Sýria Máacha, et de Soba currus et équites.
19	7	Conduxerúntque trigínta duo míllia cúrruum, et regem Máacha cum pópulo ejus. Qui cum veníssent, castrametáti sunt e regióne Médaba. Fílii quoque Ammon congregáti de úrbibus suis venérunt ad bellum.
19	8	Quod cum audísset David, misit Joab, et omnem exércitum virórum fórtium:
19	9	egressíque fílii Ammon, direxérunt áciem juxta portam civitátis: reges autem, qui ad auxílium ejus vénerant, separátim in agro stetérunt.
19	10	Igitur Joab, intélligens bellum ex advérso et post tergum contra se fíeri, elégit viros fortíssimos de univérso Israël, et perréxit contra Syrum.
19	11	Réliquam autem partem pópuli dedit sub manu Abísai fratris sui: et perrexérunt contra fílios Ammon.
19	12	Dixítque: Si vícerit me Syrus, auxílio eris mihi: si autem superáverint te fílii Ammon, ero tibi in præsídium.
19	13	Confortáre, et agámus viríliter pro pópulo nostro, et pro úrbibus Dei nostri: Dóminus autem, quod in conspéctu suo bonum est, fáciet.
19	14	Perréxit ergo Joab et pópulus qui cum eo erat, contra Syrum ad prœ́lium: et fugávit eos.
19	15	Porro fílii Ammon vidéntes quod fugísset Syrus, ipsi quoque fugérunt Abísai fratrem ejus, et ingréssi sunt civitátem: reversúsque est étiam Joab in Jerúsalem.
19	16	Videns autem Syrus quod cecidísset coram Israël, misit núntios, et addúxit Syrum, qui erat trans flúvium: Sophach autem princeps milítiæ Adarézer erat dux eórum.
19	17	Quod cum nuntiátum esset David, congregávit univérsum Israël, et transívit Jordánem, irruítque in eos et diréxit ex advérso áciem, illis contra pugnántibus.
19	18	Fugit autem Syrus Israël, et interfécit David de Syris septem míllia cúrruum, et quadragínta míllia péditum, et Sophach exércitus príncipem.
19	19	Vidéntes autem servi Adarézer se ab Israël esse superátos, transfugérunt ad David, et serviérunt ei: noluítque ultra Sýria auxílium præbére fíliis Ammon.
20	1	Factum est autem post anni círculum, eo témpore quo solent reges ad bella procédere, congregávit Joab exércitum, et robur milítiæ, et vastávit terram filiórum Ammon: perrexítque et obsédit Rabba. Porro David manébat in Jerúsalem, quando Joab percússit Rabba et destrúxit eam.
20	2	Tulit autem David corónam Melchom de cápite ejus, et invénit in ea auri pondo taléntum, et pretiosíssimas gemmas, fecítque sibi inde diadéma: manúbias quoque urbis plúrimas tulit:
20	3	pópulum autem, qui erat in ea, edúxit, et fecit super eos tríbulas, et trahas, et ferráta carpénta transíre, ita ut dissecaréntur et contereréntur. Sic fecit David cunctis úrbibus filiórum Ammon: et revérsus est cum omni pópulo suo in Jerúsalem.
20	4	Post hæc ínitum est bellum in Gazer advérsum Philisthǽos, in quo percússit Sobóchai Husathítes, Sáphai de génere Ráphaim, et humiliávit eos.
20	5	Aliud quoque bellum gestum est advérsus Philisthǽos, in quo percússit Adeódatus fílius Saltus Bethlehemítes fratrem Góliath Gethǽi, cujus hastæ lignum erat quasi liciatórium texéntium.
20	6	Sed et áliud bellum áccidit in Geth, in quo fuit homo longíssimus, senos habens dígitos, id est, simul vigínti quátuor: qui et ipse de Rapha fúerat stirpe generátus.
20	7	Hic blasphemávit Israël: et percússit eum Jónathan fílius Sámaa fratris David. Hi sunt fílii Rapha in Geth, qui cecidérunt in manu David et servórum ejus.
21	1	Consurréxit autem Satan contra Israël, et concitávit David ut numeráret Israël.
21	2	Dixítque David ad Joab et ad príncipes pópuli: Ite, et numeráte Israël a Bersabée usque Dan: et afférte mihi númerum ut sciam.
21	3	Respondítque Joab: Augeat Dóminus pópulum suum céntuplum, quam sunt: nonne dómine mi rex, omnes servi tui sunt? quare hoc quærit dóminus meus, quod in peccátum reputétur Israéli?
21	4	Sed sermo regis magis præváluit: egressúsque est Joab, et circuívit univérsum Israël: et revérsus est Jerúsalem,
21	5	dedítque David númerum eórum, quos circuíerat: et invéntus est omnis númerus Israël, mille míllia et centum míllia virórum educéntium gládium: de Juda autem quadringénta septuagínta míllia bellatórum.
21	6	Nam Levi et Bénjamin non numerávit: eo quod Joab invítus exsequerétur regis impérium.
21	7	Displícuit autem Deo quod jussum erat: et percússit Israël.
21	8	Dixítque David ad Deum: Peccávi nimis ut hoc fácerem: óbsecro, aufer iniquitátem servi tui, quia insipiénter egi.
21	9	Et locútus est Dóminus ad Gad Vidéntem Davídis, dicens:
21	10	Vade, et lóquere ad David, et dic ei: Hæc dicit Dóminus: Trium tibi optiónem do: unum, quod volúeris, élige, et fáciam tibi.
21	11	Cumque venísset Gad ad David, dixit ei: Hæc dicit Dóminus: Elige, quod volúeris:
21	12	aut tribus annis famem: aut tribus ménsibus te fúgere hostes tuos, et gládium eórum non posse evádere: aut tribus diébus gládium Dómini, et pestiléntiam versári in terra, et ángelum Dómini interfícere in univérsis fínibus Israël: nunc ígitur vide quid respóndeam ei, qui misit me.
21	13	Et dixit David ad Gad: Ex omni parte me angústiæ premunt: sed mélius mihi est ut íncidam in manus Dómini, quia multæ sunt miseratiónes ejus, quam in manus hóminum.
21	14	Misit ergo Dóminus pestiléntiam in Israël: et cecidérunt de Israël septuagínta míllia virórum.
21	15	Misit quoque ángelum in Jerúsalem ut percúteret eam: cumque percuterétur, vidit Dóminus, et misértus est super magnitúdine mali: et imperávit ángelo, qui percutiébat: Súfficit, jam cesset manus tua. Porro ángelus Dómini stabat juxta áream Ornan Jebusǽi.
21	16	Levánsque David óculos suos, vidit ángelum Dómini stantem inter cælum et terram, et evaginátum gládium in manu ejus, et versum contra Jerúsalem: et cecidérunt tam ipse quam majóres natu, vestíti cilíciis, proni in terram.
21	17	Dixítque David ad Deum: Nonne ego sum, qui jussi ut numerarétur pópulus? ego, qui peccávi: ego, qui malum feci: iste grex, quid comméruit? Dómine Deus meus, vertátur óbsecro manus tua in me, et in domum patris mei: pópulus autem tuus non percutiátur.
21	18	Angelus autem Dómini præcépit Gad ut díceret Davídi ut ascénderet, exstruerétque altáre Dómino Deo in área Ornan Jebusǽi.
21	19	Ascéndit ergo David juxta sermónem Gad, quem locútus ei fúerat ex nómine Dómini.
21	20	Porro Ornan cum suspexísset et vidísset ángelum, quatuórque fílii ejus cum eo, abscondérunt se: nam eo témpore terébat in área tríticum.
21	21	Igitur cum veníret David ad Ornan, conspéxit eum Ornan, et procéssit ei óbviam de área, et adorávit eum pronus in terram.
21	22	Dixítque ei David: Da mihi locum áreæ tuæ, ut ædíficem in ea altáre Dómino: ita ut quantum valet argénti accípias, et cesset plaga a pópulo.
21	23	Dixit autem Ornan ad David: Tolle, et fáciat dóminus meus rex quodcúmque ei placet: sed et boves do in holocáustum, et tríbulas in ligna, et tríticum in sacrifícium: ómnia libens præbébo.
21	24	Dixítque ei rex David: Nequáquam ita fiet, sed argéntum dabo quantum valet: neque enim tibi auférre débeo, et sic offérre Dómino holocáusta gratuíta.
21	25	Dedit ergo David Ornan pro loco siclos auri justíssimi pónderis sexcéntos.
21	26	Et ædificávit ibi altáre Dómino, obtulítque holocáusta et pacífica, et invocávit Dóminum: et exaudívit eum in igne de cælo super altáre holocáusti.
21	27	Præcepítque Dóminus ángelo, et convértit gládium suum in vagínam.
21	28	Prótinus ergo David, videns quod exaudísset eum Dóminus in área Ornan Jebusǽi, immolávit ibi víctimas.
21	29	Tabernáculum autem Dómini, quod fécerat Móyses in desérto, et altáre holocaustórum, ea tempestáte erat in excélso Gábaon.
21	30	Et non præváluit David ire ad altáre, ut ibi obsecráret Deum: nímio enim fúerat in timóre pertérritus, videns gládium ángeli Dómini.
22	1	Dixítque David: Hæc est domus Dei, et hoc altáre in holocáustum Israéli.
22	2	Et præcépit ut congregaréntur omnes prosélyti de terra Israël, et constítuit ex eis látomos ad cædéndos lápides et poliéndos, ut ædificarétur domus Dei.
22	3	Ferrum quoque plúrimum ad clavos januárum, et ad commissúras atque junctúras, præparávit David: et æris pondus innumerábile.
22	4	Ligna quoque cédrina non póterant æstimári, quæ Sidónii et Týrii deportáverant ad David.
22	5	Et dixit David: Sálomon fílius meus puer párvulus est et delicátus: domus autem, quam ædificári volo Dómino, talis esse debet ut in cunctis regiónibus nominétur: præparábo ergo ei necessária. Et ob hanc causam ante mortem suam omnes præparávit impénsas.
22	6	Vocavítque Salomónem fílium suum, et præcépit ei ut ædificáret domum Dómino Deo Israël.
22	7	Dixítque David ad Salomónem: Fili mi, voluntátis meæ fuit ut ædificárem domum nómini Dómini Dei mei:
22	8	sed factus est sermo Dómini ad me, dicens: Multum sánguinem effudísti, et plúrima bella bellásti: non póteris ædificáre domum nómini meo, tanto effúso sánguine coram me.
22	9	Fílius, qui nascétur tibi, erit vir quietíssimus: fáciam enim eum requiéscere ab ómnibus inimícis suis per circúitum: et ob hanc causam Pacíficus vocábitur: et pacem et ótium dabo in Israël cunctis diébus ejus.
22	10	Ipse ædificábit domum nómini meo, et ipse erit mihi in fílium, et ego ero illi in patrem: firmabóque sólium regni ejus super Israël in ætérnum.
22	11	Nunc ergo fili mi, sit Dóminus tecum, et prosperáre, et ædífica domum Dómino Deo tuo sicut locútus est de te.
22	12	Det quoque tibi Dóminus prudéntiam et sensum ut régere possis Israël, et custodíre legem Dómini Dei tui.
22	13	Tunc enim profícere póteris, si custodíeris mandáta et judícia, quæ præcépit Dóminus Móysi ut docéret Israël. Confortáre, et viríliter age: ne tímeas, neque páveas.
22	14	Ecce ego in paupertáte mea præparávi impénsas domus Dómini, auri talénta centum míllia, et argénti mille míllia talentórum: æris vero et ferri non est pondus, víncitur enim númerus magnitúdine: ligna et lápides præparávi ad univérsa impéndia.
22	15	Habes quoque plúrimos artífices, látomos, et cæmentários, artificésque lignórum, et ómnium ártium ad faciéndum opus prudentíssimos,
22	16	in auro et argénto et ære et ferro, cujus non est númerus. Surge ígitur et fac, et erit Dóminus tecum.
22	17	Præcépit quoque David cunctis princípibus Israël, ut adjuvárent Salomónem fílium suum:
22	18	Cérnitis, ínquiens, quod Dóminus Deus vester vobíscum sit, et déderit vobis réquiem per circúitum, et tradíderit omnes inimícos vestros in manus vestras, et subjécta sit terra coram Dómino, et coram pópulo ejus.
22	19	Præbéte ígitur corda vestra et ánimas vestras, ut quærátis Dóminum Deum vestrum: et consúrgite, et ædificáte sanctuárium Dómino Deo, ut introducátur arca fœ́deris Dómini, et vasa Dómino consecráta, in domum, quæ ædificátur nómini Dómini.
23	1	Igitur David, senex et plenus diérum, regem constítuit Salomónem fílium suum super Israël.
23	2	Et congregávit omnes príncipes Israël, et sacerdótes atque Levítas.
23	3	Numeratíque sunt Levítæ a trigínta annis et supra: et invénta sunt trigínta octo míllia virórum.
23	4	Ex his elécti sunt, et distribúti in ministérium domus Dómini, vigínti quátuor míllia: præpositórum autem et júdicum, sex míllia.
23	5	Porro quátuor míllia janitóres, et tótidem psaltæ, canéntes Dómino in órganis, quæ fécerat ad canéndum.
23	6	Et distríbuit eos David per vices filiórum Levi, Gerson vidélicet, et Caath, et Merári.
23	7	Fílii Gerson: Léedan, et Sémei.
23	8	Fílii Léedan: princeps Jáhiel, et Zethan, et Joël, tres.
23	9	Fílii Sémei: Sálomith, et Hósiel, et Aran, tres: isti príncipes familiárum Léedan.
23	10	Porro fílii Sémei: Leheth, et Ziza, et Jaus, et Baría: isti fílii Sémei, quátuor.
23	11	Erat autem Leheth prior, Ziza secúndus: porro Jaus et Baría non habuérunt plúrimos fílios, et idcírco in una família, unáque domo computáti sunt.
23	12	Fílii Caath: Amram, et Isaar, Hebron, et Oziel, quátuor.
23	13	Fílii Amram: Aaron et Móyses. Separatúsque est Aaron ut ministráret in Sancto sanctórum, ipse et fílii ejus in sempitérnum, et adoléret incénsum Dómino secúndum ritum suum, ac benedíceret nómini ejus in perpétuum.
23	14	Móysi quoque hóminis Dei fílii annumeráti sunt in tribu Levi.
23	15	Fílii Móysi: Gersom et Eliézer.
23	16	Fílii Gersom: Súbuel primus.
23	17	Fuérunt autem fílii Eliézer: Rohobía primus: et non erant Eliézer fílii álii. Porro fílii Rohobía multiplicáti sunt nimis.
23	18	Fílii Isaar: Sálomith primus.
23	19	Fílii Hebron: Jeríau primus, Amarías secúndus, Jaháziel tértius, Jécmaam quartus.
23	20	Fílii Oziel: Micha primus, Jesía secúndus.
23	21	Fílii Merári: Móholi, et Musi. Fílii Móholi: Eleázar et Cis.
23	22	Mórtuus est autem Eleázar, et non hábuit fílios, sed fílias: acceperúntque eas fílii Cis fratres eárum.
23	23	Fílii Musi: Móholi, et Eder, et Jérimoth, tres.
23	24	Hi fílii Levi in cognatiónibus et famíliis suis, príncipes per vices, et númerum cápitum singulórum, qui faciébant ópera ministérii domus Dómini, a vigínti annis et supra.
23	25	Dixit enim David: Réquiem dedit Dóminus Deus Israël pópulo suo, et habitatiónem Jerúsalem usque in ætérnum.
23	26	Nec erit offícii Levitárum ut ultra portent tabernáculum et ómnia vasa ejus ad ministrándum.
23	27	Juxta præcépta quoque David novíssima, supputábitur númerus filiórum Levi a vigínti annis et supra.
23	28	Et erunt sub manu filiórum Aaron in cultum domus Dómini, in vestíbulis, et in éxedris, et in loco purificatiónis, et in sanctuário, et in univérsis opéribus ministérii templi Dómini.
23	29	Sacerdótes autem, super panes propositiónis, et ad símilæ sacrifícium, et ad lágana ázyma, et sartáginem, et ad torréndum, et super omne pondus atque mensúram.
23	30	Levítæ vero ut stent mane ad confiténdum et canéndum Dómino: similitérque ad vésperam,
23	31	tam in oblatióne holocaustórum Dómini, quam in sábbatis et caléndis et solemnitátibus réliquis juxta númerum et cæremónias uniuscujúsque rei, júgiter coram Dómino.
23	32	Et custódiant observatiónes tabernáculi fœ́deris, et ritum sanctuárii, et observatiónem filiórum Aaron fratrum suórum, ut minístrent in domo Dómini.
24	1	Porro fíliis Aaron hæ partitiónes erant. Fílii Aaron: Nadab, et Abiu, et Eleázar, et Ithamar.
24	2	Mórtui sunt autem Nadab et Abiu ante patrem suum absque líberis: sacerdotióque functus est Eleázar, et Ithamar.
24	3	Et divísit eos David, id est, Sadoc de fíliis Eleázari, et Ahímelech de fíliis Ithamar, secúndum vices suas et ministérium.
24	4	Inventíque sunt multo plures fílii Eleázar in princípibus viris, quam fílii Ithamar. Divísit autem eis, hoc est, fíliis Eleázar, príncipes per famílias sédecim: et fíliis Ithamar per famílias et domos suas octo.
24	5	Porro divísit utrásque inter se famílias sórtibus: erant enim príncipes sanctuárii, et príncipes Dei, tam de fíliis Eleázar quam de fíliis Ithamar.
24	6	Descripsítque eos Semeías fílius Nathánaël scriba Levítes, coram rege et princípibus, et Sadoc sacerdóte, et Ahímelech fílio Abíathar, princípibus quoque familiárum sacerdotálium, et Leviticárum: unam domum, quæ céteris prǽerat, Eleázar: et álteram domum, quæ sub se habébat céteros, Ithamar.
24	7	Exívit autem sors prima Jójarib, secúnda Jédei,
24	8	tértia Harim, quarta Séorim,
24	9	quinta Melchía, sexta Máiman,
24	10	séptima Accos, octáva Abía,
24	11	nona Jésua, décima Sechenía,
24	12	undécima Elíasib, duodécima Jacim,
24	13	tertiadécima Hoppha, décima quarta Isbaab,
24	14	décima quinta Belga, décima sexta Emmer,
24	15	décima séptima Hezir, décima octáva Aphses,
24	16	décima nona Pheteía, vigésima Hezéchiel,
24	17	vigésima prima Jachin, vigésima secúnda Gamul,
24	18	vigésima tértia Dalaíau, vigésima quarta Maazíau.
24	19	Hæ vices eórum secúndum ministéria sua, ut ingrediántur domum Dómini, et juxta ritum suum sub manu Aaron patris eórum, sicut præcéperat Dóminus Deus Israël.
24	20	Porro filiórum Levi, qui réliqui fúerant, de fíliis Amram erat Súbaël, et de fíliis Súbaël, Jehedeía.
24	21	De fíliis quoque Rohobíæ, princeps Jesías.
24	22	Isáari vero fílius Sálemoth, filiúsque Sálemoth Jahath:
24	23	filiúsque ejus Jeríau primus, Amarías secúndus, Jaháziel tértius, Jécmaan quartus.
24	24	Fílius Oziel, Micha: fílius Micha, Samir.
24	25	Frater Micha, Jesía: filiúsque Jesíæ, Zacharías.
24	26	Fílii Merári: Móholi, et Musi. Fílius Ozíau: Benno.
24	27	Fílius quoque Merári: Ozíau, et Soam, et Zachur, et Hebri.
24	28	Porro Móholi fílius: Eleázar, qui non habébat líberos.
24	29	Fílius vero Cis, Jerámeel.
24	30	Fílii Musi: Móholi, Eder et Jérimoth: isti fílii Levi secúndum domos familiárum suárum.
24	31	Miserúntque et ipsi sortes contra fratres suos fílios Aaron coram David rege, et Sadoc, et Ahímelech, et princípibus familiárum sacerdotálium et Leviticárum, tam majóres quam minóres: omnes sors æquáliter dividébat.
25	1	Igitur David et magistrátus exércitus segregavérunt in ministérium fílios Asaph, et Heman, et Idithun, qui prophetárent in cítharis, et psaltériis, et cýmbalis secúndum númerum suum, dedicáto sibi offício serviéntes.
25	2	De fíliis Asaph: Zachur, et Joseph, et Nathanía, et Asaréla, fílii Asaph: sub manu Asaph prophetántis juxta regem.
25	3	Porro Idithun: fílii Idithun, Godolías, Sori, Jeseías, et Hasabías, et Mathathías, sex, sub manu patris sui Idithun, qui in cíthara prophetábat super confiténtes et laudántes Dóminum.
25	4	Heman quoque: fílii Heman, Boccíau, Mathaníau, Oziel, Súbuel, et Jérimoth, Hananías, Hánani, Elíatha, Geddélthi, et Romemthiézer, et Jesbacássa, Mellóthi, Othir, Maházioth:
25	5	omnes isti fílii Heman vidéntis regis in sermónibus Dei, ut exaltáret cornu: dedítque Deus Heman fílios quatuórdecim, et fílias tres.
25	6	Univérsi sub manu patris sui ad cantándum in templo Dómini distribúti erant, in cýmbalis, et psaltériis, et cítharis, in ministéria domus Dómini juxta regem: Asaph vidélicet, et Idithun, et Heman.
25	7	Fuit autem númerus eórum cum frátribus suis, qui erudiébant cánticum Dómini, cuncti doctóres, ducénti octogínta octo.
25	8	Miserúntque sortes per vices suas, ex æquo tam major quam minor, doctus páriter et indóctus.
25	9	Egressáque est sors prima Joseph, qui erat de Asaph. Secúnda Godolíæ, ipsi et fíliis ejus, et frátribus ejus duódecim.
25	10	Tértia Zachur, fíliis et frátribus ejus duódecim.
25	11	Quarta Isari, fíliis et frátribus ejus duódecim.
25	12	Quinta Nathaníæ, fíliis et frátribus ejus duódecim.
25	13	Sexta Boccíau, fíliis et frátribus ejus duódecim.
25	14	Séptima Isreéla, fíliis et frátribus ejus duódecim.
25	15	Octáva Jesaíæ, fíliis et frátribus ejus duódecim.
25	16	Nona Mathaníæ, fíliis et frátribus ejus duódecim.
25	17	Décima Semeíæ, fíliis et frátribus ejus duódecim.
25	18	Undécima Azáreel, fíliis et frátribus ejus duódecim.
25	19	Duodécima Hasabíæ, fíliis et frátribus ejus duódecim.
25	20	Tertiadécima Súbaël, fíliis et frátribus ejus duódecim.
25	21	Quartadécima Mathathíæ, fíliis et frátribus ejus duódecim.
25	22	Quintadécima Jérimoth, fíliis et frátribus ejus duódecim.
25	23	Sextadécima Hananíæ, fíliis et frátribus ejus duódecim.
25	24	Séptima décima Jesbacássæ, fíliis et frátribus ejus duódecim.
25	25	Octáva décima Hánani, fíliis et frátribus ejus duódecim.
25	26	Nonadécima Mellóthi, fíliis et frátribus ejus duódecim.
25	27	Vigésima Elíatha, fíliis et frátribus ejus duódecim.
25	28	Vigésima prima Othir, fíliis et frátribus ejus duódecim.
25	29	Vigésima secúnda Geddélthi, fíliis et frátribus ejus duódecim.
25	30	Vigésima tértia Maházioth, fíliis et frátribus ejus duódecim.
25	31	Vigésima quarta Romemthiézer, fíliis et frátribus ejus duódecim.
26	1	Divisiónes autem janitórum: de Corítis Meselemía, fílius Core, de fíliis Asaph.
26	2	Fílii Meselemíæ: Zacharías primogénitus, Jádihel secúndus, Zabadías tértius, Jathánaël quartus,
26	3	Ælam quintus, Jóhanan sextus, Elioénai séptimus.
26	4	Fílii autem Obédedom: Semeías primogénitus, Józabad secúndus, Jóaha tértius, Sachar quartus, Nathánaël quintus,
26	5	Ammiel sextus, Issachar séptimus, Phóllathi octávus: quia benedíxit illi Dóminus.
26	6	Sémei autem fílio ejus nati sunt fílii, præfécti familiárum suárum: erant enim viri fortíssimi.
26	7	Fílii ergo Semeíæ: Othni, et Ráphaël, et Obed, Elzabad, fratres ejus viri fortíssimi: Eliu quoque et Samachías.
26	8	Omnes hi, de fíliis Obédedom: ipsi, et fílii et fratres eórum, fortíssimi ad ministrándum, sexagínta duo de Obédedom.
26	9	Porro Meselemíæ fílii, et fratres eórum robustíssimi, decem et octo.
26	10	De Hosa autem, id est, de fíliis Merári: Semri princeps (non enim habúerat primogénitum, et idcírco posúerat eum pater ejus in príncipem),
26	11	Helcías secúndus, Tabelías tértius, Zacharías quartus: omnes hi fílii et fratres Hosa, trédecim.
26	12	Hi divísi sunt in janitóres, ut semper príncipes custodiárum, sicut et fratres eórum ministrárent in domo Dómini.
26	13	Missæ sunt ergo sortes ex æquo, et parvis et magnis, per famílias suas in unamquámque portárum.
26	14	Cécidit ergo sors orientális, Selemíæ. Porro Zacharíæ fílio ejus, viro prudentíssimo et erudíto, sortíto óbtigit plaga septentrionális.
26	15	Obédedom vero et fíliis ejus ad austrum: in qua parte domus erat seniórum concílium.
26	16	Sephim et Hosa ad occidéntem, juxta portam, quæ ducit ad viam ascensiónis: custódia contra custódiam.
26	17	Ad oriéntem vero Levítæ sex: et ad aquilónem, quátuor per diem: atque ad merídiem simíliter in die quátuor: et ubi erat concílium bini et bini.
26	18	In céllulis quoque janitórum ad occidéntem quátuor in via, biníque per céllulas.
26	19	Hæ sunt divisiónes janitórum filiórum Core et Merári.
26	20	Porro Achías erat super thesáuros domus Dei, et vasa sanctórum.
26	21	Fílii Ledan, fílii Gersónni: de Ledan príncipes familiárum Ledan, et Gersónni, Jehiéli.
26	22	Fílii Jehiéli: Zathan, et Joël fratres ejus super thesáuros domus Dómini.
26	23	Amramítis, et Isaarítis, et Hebronítis, et Ozihelítis.
26	24	Súbaël autem fílius Gersom fílii Móysi, præpósitus thesáuris.
26	25	Fratres quoque ejus Eliézer, cujus fílius Rahabía, et hujus fílius Isaías, et hujus fílius Joram, hujus quoque fílius Zechri, et hujus fílius Sélemith.
26	26	Ipse Sélemith, et fratres ejus, super thesáuros sanctórum, quæ sanctificávit David rex, et príncipes familiárum, et tribúni, et centuriónes, et duces exércitus,
26	27	de bellis et manúbiis prœliórum, quæ consecráverant ad instauratiónem et supelléctilem templi Dómini.
26	28	Hæc autem univérsa sanctificávit Sámuel videns, et Saul fílius Cis, et Abner fílius Ner, et Joab fílius Sárviæ: omnes, qui sanctificáverant ea per manum Sélemith et fratrum ejus.
26	29	Isaarítis vero prǽerat Chonenías, et fílii ejus ad ópera forínsecus super Israël ad docéndum et judicándum eos.
26	30	Porro de Hebronítis Hasabías, et fratres ejus viri fortíssimi, mille septingénti prǽerant Israéli trans Jordánem contra occidéntem, in cunctis opéribus Dómini, et in ministérium regis.
26	31	Hebronitárum autem princeps fuit Jería secúndum famílias et cognatiónes eórum. Quadragésimo anno regni David recensíti sunt, et invénti sunt viri fortíssimi in Jazer Gálaad,
26	32	fratrésque ejus robustióris ætátis, duo míllia septingénti príncipes familiárum. Præpósuit autem eos David rex Rubenítis, et Gaddítis, et dimídiæ tríbui Manásse, in omne ministérium Dei et regis.
27	1	Fílii autem Israël secúndum númerum suum, príncipes familiárum, tribúni, et centuriónes, et præfécti, qui ministrábant regi juxta turmas suas, ingrediéntes et egrediéntes per síngulos menses in anno, vigínti quátuor míllibus sínguli prǽerant.
27	2	Primæ turmæ in primo mense Jésboam prǽerat fílius Zábdiel, et sub eo vigínti quátuor míllia:
27	3	de fíliis Phares, princeps cunctórum príncipum in exércitu mense primo.
27	4	Secúndi mensis habébat turmam Dudía Ahohítes, et post se alter nómine Macélloth, qui regébat partem exércitus vigínti quátuor míllium.
27	5	Dux quoque turmæ tértiæ in mense tértio erat Banaías fílius Jójadæ sacérdos: et in divisióne sua vigínti quátuor míllia.
27	6	Ipse est Banaías fortíssimus inter trigínta, et super trigínta: prǽerat autem turmæ ipsíus Amízabad fílius ejus.
27	7	Quartus, mense quarto, Asahel frater Joab, et Zabadías fílius ejus post eum: et in turma ejus vigínti quátuor míllia.
27	8	Quintus, mense quinto, princeps Sámaoth Jezerítes: et in turma ejus vigínti quátuor míllia.
27	9	Sextus, mense sexto, Hira fílius Acces Thecuítes: et in turma ejus vigínti quátuor míllia.
27	10	Séptimus, mense séptimo, Helles Phallonítes de fíliis Ephraim: et in turma ejus vigínti quátuor míllia.
27	11	Octávus, mense octávo, Sobóchai Husathítes de stirpe Zárahi: et in turma ejus vigínti quátuor míllia.
27	12	Nonus, mense nono, Abiézer Anathothítes de fíliis Jémini: et in turma ejus vigínti quátuor míllia.
27	13	Décimus, mense décimo, Márai, et ipse Netophathítes de stirpe Zárai: et in turma ejus vigínti quátuor míllia.
27	14	Undécimus, mense undécimo, Banaías Pharathonítes de fíliis Ephraim: et in turma ejus vigínti quátuor míllia.
27	15	Duodécimus, mense duodécimo, Hóldai Netophathítes, de stirpe Gothóniel: et in turma ejus vigínti quátuor míllia.
27	16	Porro tríbubus prǽerant Israël, Rubenítis, dux Eliézer fílius Zechri: Simeonítis, dux Saphatías fílius Máacha:
27	17	Levítis, Hasabías fílius Cámuel: Aaronítis, Sadoc:
27	18	Juda, Eliu frater David: Issachar, Amri fílius Míchaël.
27	19	Zabulonítis, Jesmaías fílius Abdíæ: Nephthalítibus, Jérimoth fílius Ozriel:
27	20	fíliis Ephraim, Osée fílius Ozáziu: dimídiæ tríbui Manásse, Joël fílius Phadaíæ:
27	21	et dimídiæ tríbui Manásse in Gálaad, Jaddo fílius Zacharíæ: Bénjamin autem, Jásiel fílius Abner:
27	22	Dan vero, Ezrihel fílius Jéroham: hi príncipes filiórum Israël.
27	23	Nóluit autem David numeráre eos a vigínti annis inférius: quia díxerat Dóminus ut multiplicáret Israël quasi stellas cæli.
27	24	Joab fílius Sárviæ cœ́perat numeráre, nec complévit: quia super hoc ira irrúerat in Israël, et idcírco númerus eórum qui fúerant recensíti, non est relátus in fastos regis David.
27	25	Super thesáuros autem regis fuit Azmoth fílius Adjel: his autem thesáuris, qui erant in úrbibus, et in vicis, et in túrribus, præsidébat Jónathan fílius Ozíæ.
27	26	Operi autem rústico, et agrícolis qui exercébant terram, prǽerat Ezri fílius Chelub:
27	27	vinearúmque cultóribus, Semeías Romathítes: cellis autem vináriis, Zabdías Aphonítes.
27	28	Nam super olivéta et ficéta quæ erant in campéstribus, Bálanam Gederítes: super apothécas autem ólei, Joas.
27	29	Porro arméntis, quæ pascebántur in Saron, præpósitus fuit Sétrai Saronítes: et super boves in vállibus, Saphat fílius Adli:
27	30	super camélos vero, Ubil Ismahelítes: et super ásinos, Jadías Meronathítes:
27	31	super oves quoque, Jaziz Agaréus: omnes hi, príncipes substántiæ regis David.
27	32	Jónathan autem pátruus David, consiliárius, vir prudens et litterátus: ipse et Jáhiel fílius Hachamóni erant cum fíliis regis.
27	33	Achítophel étiam consiliárius regis, et Chúsai Arachítes amícus regis.
27	34	Post Achítophel fuit Jójada fílius Banaíæ, et Abíathar. Princeps autem exércitus regis erat Joab.
28	1	Convocávit ígitur David omnes príncipes Israël, duces tríbuum, et præpósitos turmárum, qui ministrábant regi: tribúnos quoque et centuriónes, et qui prǽerant substántiæ et possessiónibus regis, filiósque suos cum eunúchis, et poténtes et robustíssimos quosque in exércitu Jerúsalem.
28	2	Cumque surrexísset rex, et stetísset, ait: Audíte me fratres mei, et pópulus meus: cogitávi ut ædificárem domum, in qua requiésceret arca fœ́deris Dómini, et scabéllum pedum Dei nostri: et ad ædificándum, ómnia præparávi.
28	3	Deus autem dixit mihi: Non ædificábis domum nómini meo, eo quod sis vir bellátor, et sánguinem fúderis.
28	4	Sed elégit Dóminus Deus Israël me de univérsa domo patris mei, ut essem rex super Israël in sempitérnum: de Juda enim elégit príncipes: porro de domo Juda, domum patris mei, et de fíliis patris mei plácuit ei ut me elígeret regem super cunctum Israël.
28	5	Sed et de fíliis meis (fílios enim mihi multos dedit Dóminus) elégit Salomónem fílium meum ut sedéret in throno regni Dómini super Israël,
28	6	dixítque mihi: Sálomon fílius tuus ædificábit domum meam, et átria mea: ipsum enim elégi mihi in fílium, et ego ero ei in patrem.
28	7	Et firmábo regnum ejus usque in ætérnum, si perseveráverit fácere præcépta mea et judícia, sicut et hódie.
28	8	Nunc ergo coram univérso cœtu Israël, audiénte Deo nostro, custodíte, et perquírite cuncta mandáta Dómini Dei nostri: ut possideátis terram bonam, et relinquátis eam fíliis vestris post vos usque in sempitérnum.
28	9	Tu autem Sálomon fili mi, scito Deum patris tui, et servíto ei corde perfécto, ánimo voluntário: ómnia enim corda scrutátur Dóminus, et univérsas méntium cogitatiónes intélligit. Si quæsíeris eum, invénies: si autem derelíqueris eum, projíciet te in ætérnum.
28	10	Nunc ergo quia elégit te Dóminus ut ædificáres domum sanctuárii, confortáre, et pérfice.
28	11	Dedit autem David Salomóni fílio suo descriptiónem pórticus, et templi, et cellariórum, et cœnáculi, et cubiculórum in ádytis, et domus propitiatiónis,
28	12	necnon et ómnium quæ cogitáverat atriórum et exedrárum per circúitum in thesáuros domus Dómini, et in thesáuros sanctórum,
28	13	divisionúmque sacerdotálium et Leviticárum, in ómnia ópera domus Dómini, et in univérsa vasa ministérii templi Dómini.
28	14	Aurum in póndere per síngula vasa ministérii. Argénti quoque pondus pro vasórum et óperum diversitáte.
28	15	Sed et in candelábra áurea, et ad lucérnas eórum, aurum pro mensúra uniuscujúsque candelábri et lucernárum. Simíliter et in candelábra argéntea, et in lucérnas eórum, pro diversitáte mensúræ, pondus argénti trádidit.
28	16	Aurum quoque dedit in mensas propositiónis pro diversitáte mensárum: simíliter et argéntum in álias mensas argénteas.
28	17	Ad fuscínulas quoque, et phíalas, et thuríbula ex auro puríssimo, et leúnculos áureos pro qualitáte mensúræ pondus distríbuit in leúnculum et leúnculum. Simíliter et in leónes argénteos divérsum argénti pondus separávit.
28	18	Altári autem, in quo adolétur incénsum, aurum puríssimum dedit: ut ex ipso fíeret similitúdo quadrígæ chérubim extendéntium alas, et velántium arcam fœ́deris Dómini.
28	19	Omnia, inquit, venérunt scripta manu Dómini ad me, ut intellígerem univérsa ópera exempláris.
28	20	Dixit quoque David Salomóni fílio suo: Viríliter age, et confortáre, et fac: ne tímeas, et ne páveas: Dóminus enim Deus meus tecum erit, et non dimíttet te nec derelínquet, donec perfícias omne opus ministérii domus Dómini.
28	21	Ecce divisiónes sacerdótum et Levitárum: in omne ministérium domus Dómini assístunt tibi, et paráti sunt, et novérunt tam príncipes quam pópulus fácere ómnia præcépta tua.
29	1	Locutúsque est David rex ad omnem ecclésiam: Salomónem fílium meum unum elégit Deus, adhuc púerum et tenéllum: opus namque grande est, neque enim hómini præparátur habitátio, sed Deo.
29	2	Ego autem totis víribus meis præparávi impénsas domus Dei mei. Aurum ad vasa áurea, et argéntum in argéntea, æs in ǽnea, ferrum in férrea, ligna ad lígnea: et lápides onýchinos, et quasi stíbinos, et diversórum colórum, omnémque pretiósum lápidem, et marmor Párium abundantíssime:
29	3	et super hæc, quæ óbtuli in domum Dei mei de pecúlio meo aurum et argéntum, do in templum Dei mei, excéptis his, quæ præparávi in ædem sanctam.
29	4	Tria míllia talénta auri de auro Ophir, et septem míllia talentórum argénti probatíssimi ad deaurándos paríetes templi.
29	5	Et ubicúmque opus est aurum de auro, et ubicúmque opus est argéntum de argénto, ópera fiant per manus artíficum: et si quis sponte offert, ímpleat manum suam hódie, et ófferat quod volúerit Dómino.
29	6	Pollíciti sunt ítaque príncipes familiárum, et próceres tríbuum Israël, tribúni quoque, et centuriónes, et príncipes possessiónum regis.
29	7	Dederúntque in ópera domus Dei auri talénta quinque míllia, et sólidos decem míllia: argénti talénta decem míllia, et æris talénta decem et octo míllia: ferri quoque centum míllia talentórum.
29	8	Et apud quemcúmque invénti sunt lápides, dedérunt in thesáuros domus Dómini per manum Jáhiel Gersonítis.
29	9	Lætatúsque est pópulus cum vota sponte promítterent, quia corde toto offerébant ea Dómino: sed et David rex lætátus est gáudio magno.
29	10	Et benedíxit Dómino coram univérsa multitúdine, et ait: Benedíctus es, Dómine Deus Israël patris nostri, ab ætérno in ætérnum.
29	11	Tua est Dómine magnificéntia, et poténtia, et glória, atque victória: et tibi laus: cuncta enim quæ in cælo sunt et in terra, tua sunt: tuum Dómine regnum, et tu es super omnes príncipes.
29	12	Tuæ divítiæ, et tua est glória: tu domináris ómnium. In manu tua virtus et poténtia: in manu tua magnitúdo, et impérium ómnium.
29	13	Nunc ígitur Deus noster, confitémur tibi, et laudámus nomen tuum ínclytum.
29	14	Quis ego, et quis pópulus meus, ut possímus hæc tibi univérsa promíttere? Tua sunt ómnia: et quæ de manu tua accépimus, dédimus tibi.
29	15	Peregríni enim sumus coram te, et ádvenæ, sicut omnes patres nostri. Dies nostri quasi umbra super terram, et nulla est mora.
29	16	Dómine Deus noster, omnis hæc cópia quam parávimus ut ædificarétur domus nómini sancto tuo, de manu tua est, et tua sunt ómnia.
29	17	Scio Deus meus quod probes corda, et simplicitátem díligas, unde et ego in simplicitáte cordis mei lætus óbtuli univérsa hæc: et pópulum tuum, qui hic repértus est, vidi cum ingénti gáudio tibi offérre donária.
29	18	Dómine Deus Abraham, et Isaac, et Israël patrum nostrórum, custódi in ætérnum hanc voluntátem cordis eórum, et semper in veneratiónem tui mens ista permáneat.
29	19	Salomóni quoque fílio meo da cor perféctum, ut custódiat mandáta tua, testimónia tua, et cæremónias tuas, et fáciat univérsa: et ædíficet ædem, cujus impénsas parávi.
29	20	Præcépit autem David univérsæ ecclésiæ: Benedícite Dómino Deo nostro. Et benedíxit omnis ecclésia Dómino Deo patrum suórum: et inclinavérunt se, et adoravérunt Deum, et deínde regem.
29	21	Immolaverúntque víctimas Dómino: et obtulérunt holocáusta die sequénti, tauros mille, aríetes mille, agnos mille cum libamínibus suis, et univérso ritu abundantíssime in omnem Israël.
29	22	Et comedérunt, et bibérunt coram Dómino in die illo cum grandi lætítia. Et unxérunt secúndo Salomónem fílium David. Unxérunt autem eum Dómino in príncipem, et Sadoc in pontíficem.
29	23	Sedítque Sálomon super sólium Dómini in regem pro David patre suo, et cunctis plácuit: et páruit illi omnis Israël.
29	24	Sed et univérsi príncipes, et poténtes, et cuncti fílii regis David dedérunt manum, et subjécti fuérunt Salomóni regi.
29	25	Magnificávit ergo Dóminus Salomónem super omnem Israël: et dedit illi glóriam regni, qualem nullus hábuit ante eum rex Israël.
29	26	Igitur David fílius Isai regnávit super univérsum Israël.
29	27	Et dies, quibus regnávit super Israël, fuérunt quadragínta anni: in Hebron regnávit septem annis, et in Jerúsalem annis trigínta tribus.
29	28	Et mórtuus est in senectúte bona, plenus diérum, et divítiis, et glória: et regnávit Sálomon fílius ejus pro eo.
29	29	Gesta autem David regis prióra et novíssima scripta sunt in Libro Samuélis vidéntis, et in Libro Nathan prophétæ, atque in volúmine Gad vidéntis:
29	30	universíque regni ejus, et fortitúdinis, et témporum, quæ transiérunt sub eo, sive in Israël, sive in cunctis regnis terrárum.
